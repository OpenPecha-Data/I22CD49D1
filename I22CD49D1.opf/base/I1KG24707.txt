༄༅། །ཕུང་པོ་གཟན་སྐྱུར་གྱི་རྣམ་བཤད་གཅོད་ཀྱི་
དོན་གསལ་བྱེད་བཞུགས་སོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

མ་ཅིག་ལབ་ཀྱི་སྒྲོན་མ་ལ་ན་མོ།།

 
ཕུང་པོ་གཟན་སྐྱུར་གྱི་རྣམ་བཤད་གཅོད་ཀྱི་དོན་གསལ་བྱེད་བཞུགས་སོ། ། ་(1)
དང་པོ། མ་ཅིག་ལབ་སྒྲོན་གྱི་དང་པོའི་ལོ་རྒྱུས་བསྡུས་པ་ཅུང་ཟད་
སྨོས་པ་རྣམ་ཐར་གྱི་ལེའུ།·་(1)
གཉིས་པ། མ་ཅིག་གི་ལོ་རྒྱུས་མདོར་བསྡུས་པའི་ལེའུ།་·(30) 
གསུམ་པ། ཡུམ་སྲས་ཀྱི་ཞུས་ལན་དག་སྣང་གི་ལེའུ།་(67)
བཞི་པ། གངས་པའི་ཞུས་ལན་གྱི་ལེའུ།་(88)
ལྔ་པ། གཟན་སྐྱུར་གྱི་ལེའུ།་(138)
དྲུག་པ། རྒྱན་ནེ་མས་ཞུས་པའི་ལེའུ། ་·(210) 
བདུན་པ། ཆོས་ཀྱི་སེང་གེས་ཞུས་པའི་ལེའུ།་(241)
བརྒྱད་པ། རྗེ་བཙུན་ཟིལ་གནོན་གྱིས་ཞུས་པའི་ལེའུ།(283)
དགུ་པ། མ་འོངས་པའི་རྒྱལ་ཁྲིམས་འཆུག་པར་ལུང་བསྟན་པའི་ལེའུ།་·(322)
 བཅུ་པ། མ་འོངས་པར་ཆོས་ཁྲིམས་འཆུག་པ་ལུང་བསྟན་པ་དང་ཡང་དག་
བསྟན་པ་རྒྱས་པའི་ལེའུ།་(336)

༄༅། །ཕུང་པོ་གཟན་སྐྱུར་གྱི་རྣམ་བཤད་གཅོད་ཀྱི་
དོན་གསལ་བྱེད་བཞུགས་སོ། །
དང་པོ། མ་ཅིག་ལབ་སྒྲོན་གྱི་དང་པོའི་ལོ་རྒྱུས་བསྡུས་པ་
ཅུང་ཟད་སྨོས་པ་རྣམ་ཐར་གྱི་ལེའུ།
བླ་མ་ཡི་དམ་མཁའ་འགྲོའི་ཚོགས་ལ་ཕྱག་འཚལ་ལོ། །མ་མི་མིན་ཡེ་
ཤེས་མཁའ་འགྲོའི་ཞབས་ལ་བཏུད་ནས་ཕུང་པོ་གཟན་སྐྱུར་གྱི་རྣམ་
པར་བཤད་པ་ནི། མ་ཅིག་གསུང་བཞིན་ཡི་གེར་དགོད་པར་བྱ། དེ་ལ་
དང་པོ་མ་ཅིག་གི་ལོ་རྒྱུས་ཟུར་ཙམ་བཤད་ན། དེ་ཡང་མ་ཅིག་ཡེ་ཤེས་
ཀྱི་མཁའ་འགྲོ་མ་དུས་གསུམ་སངས་རྒྱས་ཐམས་ཅད་སྐྱེད་པའི་ཡུམ་
ཐུགས་ཀྱི་རིགས་རྡོ་རྗེའི་ཌཱ་ཀི་མ། དེ་ནི་སེམས་ཅན་གྱི་དོན་ལ་
དགོངས་ནས་རྒྱ་གར་སེར་སྐྱའི་( ༢ན) རྒྱལ་པོ་དཔལ་དབང་ཕྱུག་
འཕགས་པ་ཞེས་བྱ་བའི་སྲས་སུ་སྐུ་འཁྲུངས་ནས། གཞོན་ནུ་སྨོན་ལམ་
གྲུབ་ཅེས་བྱ་བར་མཚན་གསོལ། ཡི་གེའི་ཚོགས་ཐམས་ཅད་བྲིས་ཀློག་
དང་༑ གཞན་རིག་བྱེད་ཐམས་ཅད་ལ་བསླབས་ཆེ་བར་མ་དགོས་པར་
ཐོས་པ་དང་མཐོང་བ་ཙམ་གྱིས་ཤེས་ནས། ལོ་ལྔ་ཙམ་ནས་ཅི་ལ་ཡང་
ཐོགས་པ་མེད་པར་མཁྱེན་ནས། ཐམས་ཅད་ཀྱིས་འདི་སངས་རྒྱས་ཀྱི་
རྣམ་འཕྲུལ་ཞིག་ཡིན་པར་འདུག་ཟེར་རོ། །དེ་ནས་ལོ་བཅུ་ལོན་པ་
ནས༑ པཎྜི་ཏ་བི་ཏི་བྷ་ཏྲ་བའི་དྲུང་དུ་རབ་ཏུ་བྱུང་ནས། མིང་ཡང་དོན་

གྲུབ་བཟང་པོར་བཏགས་ཤིང་། ལོ་( ༢བ) གསུམ་བླ་མའི་དྲུང་དུ་
བསྡད་ཅིང་། སྒྲ་དང་ཚད་མ་དང་། ཕར་ཕྱིན་དང་། འདུལ་བ་དང་།
མངོན་པའི་སྡེ་སྣོད་རྣམས་ལ་མཁས་པ་བླ་མ་ལས་ལྷག་པར་བྱུང་ནས།
བླ་མས་ཀྱང་རིགས་ལྡན་ཞིག་ཡིན་པར་དགོངས་ནས་རྒྱུད་སྡེ་བཞི་ལ་
བསླབས་པས་རྒྱུད་སྡེ་བཞི་ལ་ཁྱད་པར་མཁས་པ་བྱུང་། དེ་ནས་བླ་
མའི་དྲུང་དུ་སྡེ་སྣོད་རྣམས་ལ་གུས་བཤགས་ལེགས་པོར་བྱས་ཤིང་།
རྒྱུད་སྡེ་བཞི་ལ་ཡང་དབྱེ་བསལ་མང་དུ་བྱས། ཁྱད་པར་ཐུགས་ལ་
འཁྲུངས་པའི་རྟོགས་པ་རྣམས་ཕུལ་ནས། བླ་མ་ཤིན་ཏུ་མཉེས་ཏེ་དོན་
གྲུབ་བཟང་པོ་ཁྱོད་ཀྱི་བླ་མ་ངས་མི་ནུས་པར་འདུག །ད་ཁྱོད་བྱང་
ཕྱོགས་ཟངས་གླིང་ལ་གུ་རུ་རཏྣ་བྱ་བ་འཁོར་ལོ་བདེ་མཆོག་གི་གྲུབ་
ཐོབ་ཆེན་པོ་སྤྲུལ་པའི་དཀྱིལ་འཁོར་མངོན་སུམ་དུ་བཞེངས་པ། སྡེ་
སྣོད་ཐམས་ཅད་ལ་མཁས་ཤིང་ཡོན་ཏན་མ་ལུས་པ་ཐམས་ཅད་ཀྱིས་
བརྒྱན་པ་ཞིག་བཞུགས། དེར་སོང་ལ་སྒྲོ་འདོགས་ལེགས་པར་ཆོད་
(༣ ན)ལ་གསང་སྔགས་བླ་ན་མེད་པ་ཉམས་སུ་ལོང་ལ་གྲུབ་པ་
བརྙེས་པ་གྱིས་དང་། ཁྱོད་སེམས་ཅན་མང་པོ་ལ་ཕན་ཐོགས་པ་ཞིག་
འདུག་གསུངས་ནས། དེ་ནས་སོང་སྟེ་གུ་རུ་རཏྣའི་དྲུང་དུ་ཕྱིན། དེས་
སྣོད་ལྡན་དུ་གཟིགས་ནས་བདེ་མཆོག་ལྷ་དྲུག་ཅུ་རྩ་བཞིའི་དཀྱིལ་
འཁོར་མདུན་གྱི་ནམ་མཁར་སྤྲུལ་ཏེ། དབང་བཞི་རྫོགས་པར་བསྐུར།
མཆོག་གི་དངོས་གྲུབ་ཐོབ། སངས་རྒྱས་ཀྱི་ཞིང་ཁམས་ཐམས་ཅད་
བསྒྲོད་པ་ལ་ཐོགས་པ་མེད་པར་བྱུང་། ལོ་གསུམ་བླ་མའི་དྲུང་དུ་
བསྡད༑ མདོ་རྒྱུད་ཀྱི་ཆོས་ཐམས་ཅད་ལ་སྒྲོ་འདོགས་ཆོད་པར་བྱས།

ཁྱད་པར་བླ་མེད་ཀྱི་བསྐྱེད་རྫོགས་ལ་མཁས་ཤིང་གྲུབ་པ་བརྙེས་པར་
བྱས༑ དེ་ནས་བླ་མའི་ཞལ་ནས། ཁྱོད་རྡོ་རྗེ་གདན་གྱི་བྱང་ཕྱོགས་སུ་
སོང་དང་། མུ་སྟེགས་པ་འདུལ་དགོས་པ་ཡོད། ཁྱོད་མིན་པ་རྩོད་ནུས་
པ་སུ་ཡང་མི་འདུག །གསུངས་ནས། ལོ་བཅུ་དྲུག་དུས་སུ་རྡོ་རྗེ་གདན་
དུ་ཕྱིན་ནས་མུ་སྟེགས་པ་དང་རྩོད་པས། མུ་( ༣བ) སྟེགས་པ་ཕམ་
ནས་འབུམ་ཚོ་གཅིག་ནང་པའི་སྡེ་ཚན་ལ་བཙུད། རྡོ་རྗེ་གདན་དུ་ལོ་
བཞི་བསྡད། དེ་ནས་རྗེ་བཙུན་སྒྲོལ་མས་བོད་དུ་འགྲོ་དོན་ལ་འགྲོ་
དགོས་གསུངས་ནས། སྒྲུབ་པ་མྱུར་དུ་གྱིས་ཤིག་གསུངས། དེ་ནས་
གནས་འགྲིམ་གཅིག་བྱེད་དགོངས་ནས། བྱང་ཕྱོགས་ངོས་སུ་བཞུད་
པས་དུར་ཁྲོད་ཅིག་ཏུ་ཕྱིན་ནས་དེར་ཉལ་ཙ་ན། དུར་ཁྲོད་ཀྱི་མཁའ་
འགྲོ་མ་རུས་པའི་རྒྱན་དང་། གྲི་གུག་དང་ཁ་ཊཱཾ་ཀ་ཐོགས་པ་ཞིག་གིས།
ཁྱོད་ངའི་དུར་ཁྲོད་འདི་མིན་པའི་ཉལ་ས་མེད་པ་ཨེ་ཡིན་ཟེར་ནས་ཆོ་
འཕྲུལ་ཡ་མ་ཟུང་མང་པོ་བསྟན། ཁོང་གིས་ཏིང་ངེ་འཛིན་གྱིས་གཟིར་
བས་མཁའ་འགྲོ་མ་དེས་སྲོག་སྙིང་ཕུལ་ཏེ་དམ་བཅས་སོ། །དེ་ཡི་ཐོ་
རངས་ནམ་མཁའ་ལ་བདག་མེད་མ་ལྷ་མོ་བཅོ་ལྔའི་ཞལ་གཟིགས་ནས།
རྣལ་འབྱོར་པ་ཁྱོད་པོ་ཏ་རིར་སོང་ལ་སྒྲུབ་པ་མྱུར་དུ་གྱིས་ལ་བོད་དུ་
གཤེགས་ཤིག་གསུངས་ནས་འཇའ་བཞིན་དུ་ཡལ་ནས་ཐལ། དེ་ནས་
ཐུགས་དགོངས་ལ། · ང་ལང་ཚོ་ཆུང་བས་སྒྲུབ་པ་མཐར་ཕྱིན་པ་ཞིག་
བྱེད་དེ། སྒྲུབ་པ་གང་ལ་བྱེད་ན་མཐར་ཕྱིན་པ་འོང་ཨང་བོད་དམུ་
རྒོད་འདུལ་བ་ཡང་དཀའ་བས་གང་གི་སྒོ་ནས་འདུལ་དགོས་ཡང་ཆ་
མེད་དོ་སྙམ་ཙ་ན། ནམ་ལངས་བན་བུན་དུས་སྒྱུ་འཕྲུལ་ཆེན་མོ་མཧཱ་

མ་ཡ་ལྷ་ལྔ་བྱོན་ནས། རྣལ་འབྱོར་པ་ཁྱོད་པོ་ཏ་རིའི་བྲག་ཕུག་བྷ་ཏྲ་
ནར་སོང་ལ་ཐུགས་སྒྲུབ་ནག་མོ་ལྷ་ལྔའི་སྒྲུབ་པ་གྱིས་དང་། མྱུར་དུ་
བོད་དུ་འགྲོ་བ་འདུལ་དགོས་པས། བརྩོན་འགྲུས་( ༤ན)མྱུར་དུ་སྐྱེད་
ཅིག་གསུངས་ནས། འོད་དུ་ཡལ་ནས་ཐལ་ལོ། །ནམ་ལངས་ཙ་ན་དུར་
ཁྲོད་ཀྱི་མཁའ་འགྲོ་མ་དེས་ངས་ཁྱེད་ཀྱི་ལམ་སྣ་བྱེད་དོ་ཟེར་རོ། །
མཁའ་འགྲོ་མ་དང་འགྲོགས་ཏེ་རྐང་མགྱོགས་ཀྱིས་སོང་བས་ཐོགས་པ་
མེད་པར་བྷ་ཏྲའི་ཕུག་པར་ཕྱིན་ནས་རྗེ་བཙུན་མ་ལྷ་ལྔ་བསྒྲུབས་པས།
ཞག་བཅུ་བཞི་ནས་ཐུན་མོང་གི་དངོས་གྲུབ་བྱུང༌། ཟླ་བ་གཅིག་ནས་
ཐུགས་སྒྲུབ་ལྷ་ལྔའི་ཞལ་གཟིགས་ཏེ། ཡེ་ཤེས་གསང་བའི་དཀྱིལ་
འཁོར་དུ་དབང་རྫོགས་པར་བསྐུར་ནས། བོད་དུ་འགྲོ་བ་འདུལ་
དགོས་པ་ལ་སོགས་ལུང་བསྟན་མང་དུ་མཛད། མཐར་འོད་དུ་ཞུ་ནས་
རང་གི་ཐུགས་ཀར་ཐིམ་པའི་ཚུལ་བསྟན། དེ་ནས་ཟླ་གཅིག་ཙམ་རྗེ་
བཙུན་མ་སྒྲོལ་མ་བྱོན་ནས་བོད་དུ་ལུང་བསྟན་ཅིང་རང་གི་སྙིང་གར་
ཐིམ༑ དེ་ནས་ཡར་ངོའི་ཚེས་གསུམ་ལ་མགོན་པོ་ཚེ་དཔག་མེད་ཀྱིས་
ལུང་བསྟན་དང་། རྗེས་སུ་གནང་བ་དང་བྱིན་གྱིས་བརླབས་པ་མང་པོ་
མཛད༑ ཚེས་བརྒྱད་ལ་སྤྱན་རས་གཟིགས་ཀྱིས་བྱིན་གྱིས་བརླབས་པ་
དང་ལུང་བསྟན་མཛད། ཚེས་བཅུ་ལ་པདྨ་བཛྲ་མཁའ་འགྲོའི་ཚོགས་
དང་བཅས་པ་བྱོན་ནས་ཆོས་ཀྱི་དྲི་བ་མང་དུ་མཛད་པ་ལ་མ་ཤེས་པ་
ཡང་མ་བྱུང་ཞིང་། རྟ་ཕག་གསང་བའི་དཀྱིལ་འཁོར་ཞལ་ཕྱེ་ནས་
དབང་བསྐུར་ནས་ལུང་བསྟན་བོད་དུ་མཛད། མཁའ་( ༤བ) འགྲོ་མ་
རྣམས་ཀྱིས་མཆོད་པ་བདག་ལ་ཕུལ་ཅིང༌། བོད་དུ་འགྲོ་བར་གསོལ་བ་

བཏབ་བོ། །ཚེས་བཅུ་ནས་བཅུ་བཞིའི་བར་དུ་མཁའ་འགྲོ་མ་རྣམས་
ཀྱིས་བོད་དུ་འགྲོ་བར་མྱུར་དགོས་པ་རིམ་བཞིན་བསྐུལ། ། ཚེས་བཅོ་
ལྔའི་ཐོ་རངས་ཁ་སྔ་བ་ལ་མཁའ་འགྲོ་མ་མཐིང་ནག་རུས་པའི་རྒྱན་
ཐོགས་པ། ཁ་ཊཱཾ་དང་གྲི་གུག་འཕྱར་བ་ཤིན་ཏུ་ཁྲོས་པའི་གཟུགས་ཅན་
ཞིག་གིས། རྣལ་འབྱོར་པ་བོད་དུ་འགྲོ་བའི་ཐུགས་སྐྱེད་ཅིག །ངས་ཁྱོད་
བསད་ཀྱིས་རྣམ་ཤེས་ངའི་ཐུགས་ཀར་མྱུར་བར་བསྟིམ་ཅིག་གསུངས་
ནས༑ གྲི་གུག་གདེངས་ནས་གསོད་པའི་ཚུལ་མཛད། རྣམ་ཤེས་མཁའ་
འགྲོ་མ་ལ་དགུང་ལོ་ཉི་ཤུའི་དུས་ཡིན། བསྟིམ། གདུང་མི་ཉམས་པར་བྱིན་གྱིས་
བརླབས་ནས། མཁའ་འགྲོ་མས་ལམ་མཁན་བྱས་ཏེ་ཐོགས་པ་མེད་
པར་བོད་ཀྱི་ཡུལ་ལབ་ཕྱི་ཨེའི་གང་བར་ཕྱིན་ཏེ། ཡུམ་གྱི་ལྷུམས་རྟ་ལོ་ཟླ་
བ་ལྔ་པའི་ཚེས་བཅོ་ལྔ་ལ། ལྷུམས་སུ་ཞུགས་སོ། །དེ་ཡི་ཡུལ་དང་ཡབ་ཡུམ་ནི།
ཡུལ་ལབ་ཕྱི་ཨེའི་གང་བར་ངམ་ཤོད་བྱ་བའི་སྨད་དུ། གྲོང་ཁྱེར་མཚོ་
མེར་བྱ་བའི་རྗེ་བོ་ནི། འབྲོག་མི་ཤེས་པ་དཔོན་པོའམ། གཙོ་བོའམ།
ཁས་རྒན་ནམ། ཆོས་ཀྱི་ཟླ་བ་ཞེས་པ་ནི་ཡབ་ཡིན་ནོ། །ཡུམ་ནི་ཕྱུག་
ཚང་གི་བུ་མོ་འབུམ་ལྕམ་བྱ་བ་ཡིན། ཡབ་ཡུམ་འདི་གཉིས་ནི་རིགས་
མཐོ་ཞིང་གཟུཊ་ལེགས་ཤིང་འབྱོར་པ་ཆེ་ལ་ངང་ཚུལ་དལ་(༥ན)
ཞིང་མི་སྡེ་དང་འཁོར་འབངས་ལ་ཤིན་ཏུ་བྱམས་པ། ཅི་བྱེད་ཐམས་
ཅད་ཆོས་དང་མཐུན་པར་སྤྱོད་ཅིང་།ཡོ་བྱད་ཐམས་ཅད་ཆོས་ལ་
གཏོང་ཞིང་། དཀོན་མཆོག་ལ་དད་ཅིང་ལྷག་པར་དགེ་འདུན་གྱི་
ཞབས་ཏོག་ལ་རེམ་པ། རང་གིས་ཀྱང་ཆོས་སྨྲ་ཞིང་ལུས་ངག་ཡིད་
གསུམ་ཆོས་ལ་བསྒྱུར་ཅིང་གཞན་ལ་ཡང་དེ་བཞིན་དུ་སློབ་པའི་བྱང་

ཆུབ་སེམས་དཔའི་རིགས་བཟང་ཤོས་ཀྱི་ཇོ་བོ་དང་ཇོ་མོ་ཡིན། གྲོང་ཚོ་
ལྔ་བརྒྱ་ཙམ་ལ་དབང་བསྒྱུར་རོ། །ཡུམ་གྱི་ལྷུམས་སུ་ཞུགས་པའི་དུས་
སུ་ཡང༌། ཚེས་བཅོ་ལྔའི་ནམ་ཕྱེད་ཡོལ་བའི་དུས་སུ། མཁའ་འགྲོ་མ་
དཀར་མོ་བཞིས་བུམ་པ་དཀར་པོ་བཞི་བཟུང་ནས་བྱུང་བས་མགོ་
མཇུག་ཐམས་ཅད་བཀྲུས་པས་དྭངས་སངས་ཀྱིས་ཐལ་བ་རྨིས། མཁའ་
འགྲོ་མ་དམར་མོ་དང་། སེར་མོ་དང་། ལྗང་མོ་དང་། བདུན་བདུན་
རེས་མཆོད་པ་མང་པོས་མཆོད་ཅིང་། ཡུམ་མཆོད་དོ་ངེད་ཀྱི་མ་མར་
བཞུགས་པས་ཞུ་ཟེར་བ་རྨིས། མཁའ་འགྲོ་མ་མཐིང་ནག་ཁྲོས་པའི་ཆ་
བྱད་ཅན། རུས་པའི་རྒྱན་དང་གྲི་གུག་འཕྱར་བ་གཅིག་ལ། མཁའ་འགྲོ་
མ་སྔོན་མོ་ནམ་མཁའི་མདོག་འདྲ་བ་གྲི་གུག་ཐོད་པ་བསྣམས་པ་
བཞིས་བསྐོར་བ་ལྔ་བྱུང་ནས། མཁའ་འགྲོ་མ་བཞི་སྔོན་རྒྱབ་དང་
གཡས་གཡོན་དུ་བྱུང་ནས་ལངས་ཏེ་མཇལ་ཚུལ་བསྟན། མཁའ་འགྲོ་
( ༥བ)མ་མཐིང་ནག་དེས་ཁྲུ་གང་གི་ནམ་མཁའ་ནས། གྲི་གུག་དེས་
བྲང་གི་དཀྱིལ་དུ་གདེངས་ཏེ། ཁྱོད་ཀྱིས་མ་རིག་པའི་མུན་སྙིང་དེ་
དྲངས་ནས་ངེད་ཀྱིས་ཟའོ་ཟེར་ནས། བྲང་ཕྱེ་ནས་སྙིང་དྲངས་ནས་
ཁྲག་དམར་ཙ་ར་ར་འཛག་ཅིང་མདུན་གྱི་མཁའ་འགྲོའི་ཐོད་པར་
བཅུག་ཅིང་། དེ་ནས་ཀུན་གྱིས་གསོལ། གཙོ་མོའི་ཕྱག་ཏུ་དུང་དཀར་
གཡས་སུ་འཁྱིལ་བ་བསྣམས་པ་འབུད་པས་འཛམ་གླིང་ཀུན་ཏུ་ཐོས་
སྙམ་པ་ཙམ་གྲགས། དུང་གི་ལྟེ་བར་ཨ་དཀར་པོ་འོད་ལྔ་འབར་བ་
ཞིག་སྣང་བའི་དུང་དེ། ཁྱོད་ཀྱི་སྙིང་ཚབས་སུ་གཏོང་ཟེར་ནས་སྙིང་གི་
མལ་དུ་སྦས། ཐུགས་ཀ་ནས་འོད་ཁ་དོག་སྣ་ལྔ་པ་ཞིག་སྤྱི་བོར་ཐིམ་

སྙམ་པའི་སྣང་བ་བྱུང༌། སྔོན་མོ་བཞིའི་འོད་ཀྱིས་ལུས་ཁྱབ་པར་བྱས།
སྔོན་མོ་བཞི་འོད་དུ་ཞུ་ནས་ནག་མོ་ལ་ཐིམ། ནག་མོ་ཡང་ནམ་མཁའ་
འོད་ཀྱིས་གང་བའི་གསེབ་ཏུ་ཐལ་སྙམ་པའི་སྣང་བ་བྱུང་། དེ་རྣམས་
ལ་བྲེད་པ་དང་ཡིད་མི་བདེ་བ་མ་བྱུང་ཞིང༌། སྙིང་འདོན་ཀྱང་ན་ཚ་
དང་སྡུག་བསྔལ་བ་མེད་ནས་ཉམས་དགའ་བ་དང་ལུས་སེམས་བདེ་
བ་དང་། ཤེས་པ་གསལ་བ་དང་། སྔར་དང་མི་འདྲ་བའི་བདེ་བ་མང་
པོས་རྒྱས་པར་རྨིས་པ་ནི། མནལ་སད་ཀྱང་བདེ་བ་འདྲ་མོད། དེའི་
ཕྱིར་ཉིན་ཉི་མ་བདལ་ཙ། གྲོང་དུ་ཡོད་པའི་བུད་མེད་ཨ་སྨན་བྱ་བ་
གཅིག་བྱུང་ནས། ང་དཔོན་ཚང་ལ་རྨི་ལམ་བཟང་བ་ཞིག་བསྐྱལ་འོང་
གི་ཟེར། ཤོག་བྱས་ནས་མཆོད་ཁང་ཆེན་མོར་ཕྱིན་ནས་ང་ལ་རྨི་ལམ་
( ༦ན)ངོམ་ཆོག་པ་གཅིག་ཡོད། ཁྱེད་དཔོན་ཚང་ལ་མི་རབས་མང་
པོ་ལ་བསོད་ནམས་ཉམས་པ་མེད་ཅིང་བསོད་ནམས་ནམ་མཁའ་དང་
མཉམ་པ་ཞིག་འོང་འདུག་ཟེར་བས། ཇོ་མོས་མདང་ང་རང་ཡང་ཐང་
སྐྱེས་དང་མི་འདྲ་བ་གཅིག་བྱུང་ནས་ལུས་སེམས་དང་སྣང་བ་ཐམས་
ཅད་དེ་ལྟ་ཡང་དགའ་ཞིང་བདེ་བ་གཅིག་ཡོང་བས།ཨ་སྨན་འདི་ལ་
ཅི་འདྲ་བ་གཅིག་ཡོད་སྙམ་ནས། དཔོན་ཚང་བྱོན་བྱས་པས། མོ་ལ་
བཀའ་འབབ་བཟང་པོ་བྱིན་ནས། ད་ཤོད་བྱས་པས། མདང་ཐོ་རངས་
ཁའི་དུས་རང་རེའི་མཁར་དེ་འདི་བས་གསུམ་འགྱུར་གྱིས་མཐོ་ལ་
གསེར་འཕྲུ་དེ་ཡང་གསུམ་འགྱུར་གྱིས་མཐོ་བ་རྡོ་བའི་རྩེ་མོར། གསེར་
གྱི་གདུགས་རིམ་པ་གསུམ་འཁོར་བའི་ཕྱོགས་བཞིར་དངུལ་གྱི་མེ་ལོང་
ཟླ་བ་ཙམ་བཞི་རླུང་གིས་སྐྱོད་པའི་འོད་ཀྱིས་ཡུལ་ཁམས་ཀུན་གསལ་

བདོ་བའི་ཕྱོཊ་བཞིར་མཁའ་འགྲོ་མ་ཡིན་ཟེར་བའི་བུ་མོ་བཞིས་དུང་
དཀར་པོ་བཞི་འབུད་པས་གླིང་བཞིར་ཐོས་པ་ཙམ་དུ་གྲག་གདའོ། །
ཁང་པའི་ཟུར་བཞིར་བ་དན་དཀར་པོ་ཆེན་པོ་བཞི་རླུང་གིས་རང་
རང་གི་ཕྱོགས་སུ་གཡབ་བདའ་བའི། ཕྱོགས་པད་ཕུར་མགུལ་དུ་མར་
མེ་མང་པོ་བསྒྲིགས་པས་བསྐོར་བ་རྣམས་ཆེར་འབར་ཞིང་ཐམས་ཅད་
གསལ་བར་སྣང་། ནམ་མཁའ་ནས་འོད་ཟེར་དམར་པོ་མཁར་ལ་ཟུག་
ཅིང་༑ དེ་ནས་ང་ཡང་འདིར་ཁང་གཉའ་ཡ་ཏ་དེར་སྣང་ཡང་། བུ་མོ་
དུང་འབུད་པ་ཅིག་ལ་འདིར་ཅི་( ༦བ) བྱེད་པ་ཡིན་དྲིས་པས། བུ་མོ་
དེས་འདིར་ཡུམ་བཞུགས་ས་བྱེད་པ་ཡིན་ཟེར་མཆོད་ཁང་ནང་དུ་
རོལ་ཆ་མང་པོ་དི་རི་རི་གྲགས་པ་དང་། འདི་ན་ཅི་བྱེད་པ་ཡིན་ཡུམ་
དེ་སུ་ལ་ཟེར་བ་ཡིན། ནང་དུ་བལྟ་འགྲོ་ས་རྙེད་དམ་སྙམ་ནས།
འགྲེངས་པའི་སྣང་བ་བྱུང་ཙ། རྣལ་སངས་ཏེ་ཟེར་རོ། །གཞན་ཡང་རྨི་
ལམ་བཟང་བ་མང་པོ་བྱུང་། ཁོང་རང་གི་སྲས་མོ་ལོ་བཅུ་དྲུག་ལོན་
པའི་འབུམ་མེ་བྱ་བས། དོ་ནུབ་འོད་དཀར་པོ་གཅིག་ནམ་མཁའ་ནས་
མའི་སྟེང་དུ་ཟུག་པས་ཁྱིམ་ཐམས་ཅད་གསལ་བ་མཐོང་། ཡང་བུ་མོ་
ལོ་བརྒྱད་པ་ཙམ་གཅིག་གིས་རྡོ་རྗེ་གཅིག་བཟུང་ནས་བྱུང་བས་ཨ་ལྕེ་
བདེའམ་ཟེར། གང་ནས་འོང་བྱས་ཙ་པོ་ཏྲ་རི་ནས་འོང་ཟེར། པོ་ཏྲ་རི་
གར་ཡིན་བྱས་པས། རྒྱ་གར་ནས་ཡིན་ཟེར ཁྱོད་སུ་ཡིན་བྱས་པས་ང་
ཁྱོད་ཀྱིས་མི་ཤེས་སམ་སྒྲོལ་མ་ཡིན་ཟེར། དེ་བདེན་ནམ་མི་བདེན་སྙམ་
ནས་དེར་བསྙབ་པས་བཟུང་ངོ་སྙམ་ཙ། མའི་པང་དུ་བྲོས་ནས་ཐལ་བ་
རྨིས༑ དེ་ནས་གཉིད་སངས་ཟེར། དེ་ལ་སོགས་པའི་ཡོན་ཏན་གྱི་ལྟས་

་
མང་པོ་བྱུང་། ཡུམ་ཡང་ལོ་བཞི་བཅུ་རྩ་བརྒྱད་ལ་བྱོན་ཀྱང་། གཉེར་མ་
སངས་ཞིང་གཞོན་ཤ་རྒྱས་ཤིང་བཀྲག་མདངས་དང་ལྡན་པ་ཅིག་བྱུང་
བས༑མི་ཐམས་ཅད་ཀྱིས་ཇོ་མོ་འབུམ་ལྕམ་འདི་ཆོས་ལ་དཀར་བས་
ཆོས་བྱས་པའི་བྱིན་རླབས་ཀྱིས། ད་ནི་ཕྱིར་གཞོན་ནས་དཔོན་མོ་
འབུམ་མེ་དང་ཡུམ་སྲས་ལ་ཁྱད་མི་འདུག་ཟེར་བ་བྱུང་། ཡུམ་ཡང་
ལུས་( ༧ན)ཡངས་ཤིང་སྣང་སེམས་ཐམས་ཅད་བདེ་ཞིང་རྨི་ལམ་དུ་
དག་པའི་སྣང་བ་བསམ་གྱིས་མི་ཁྱབ་པ་བྱུང་བ་དང༌། མཚན་མོ་ཡང་
མར་མེ་གསལ་བ་བཞིན་ཡུལ་སྣང་ཐམས་ཅད་སྒྲིབ་མེད་དུ་མཐོང་བ་
དང་༑ གཞན་གྱིས་ལེགས་ཉེས་ཐམས་ཅད་ཀྱང་སྐབས་རེ་ཙམ་ལ་ཤེས་
པ་ཡང་བྱུང་བས། ཇོ་མོའི་རྨི་ལམ་རྣོ་བར་འདུག་ཐམས་ཅད་ཀྱིས་
གཏམ་མོ། །དེ་ནས་ཡོས་བུ་ཟླ་བའི་ལུག་ལོའི་ཟླ་བ་གཉིས་པ་ལ། ཉི་ཤུ་ལྔ་ནས་ཨ་
བགྲང་བ་དང་། ཧ་རི་ནི་ས་འདོན་པ་ཡུམ་གྱིས་ཚོར། འབྲུག་གི་ཟླ་བའི་
ཚེས་གསུམ་ལུག་ལོའི། གྱི་ནང་པར་ཨ་མ་ཟེར་ནས་འབོད་དེ། ངའི་གོས་ནི་
རས་དཀར་པོ་གསར་པ་སྤོས་དང་གུ་གུལ་གྱིས་བདུག་ཅིང་། དྲི་བཟང་
གིས་བྱུག་པ་ལ་བྱེད་དོ་ཟེར་བ་བྱུང་ནས།རས་དེ་བཞིན་དུ་ཚགས་
བྱས་སོ། །དེ་ནས་ཚེས་བཅོ་ལྔའི་ལུག་ལོ་ཟླ་བ་གསུམ་པའི། སྐྱ་རེངས་ཤར་ཙམ་
སྐུ་བལྟམས་པས།དྲི་བཟང་དང་སྤོས་དུད་ཀྱིས་ཁྱིམ་གང་བ་དང་།
འཇའ་འོད་ཀྱིས་གང་བ་དང་རོལ་མོ་མང་པོ་ནམ་མཁའ་ན་གྲགས་པ་
དང་མེ་ཏོག་གི་ཆར་བབས་པས། ཡུལ་མི་ཐམས་ཅད་ཀྱིས་དཔོན་ཚང་
གི་ལྷ་རྣམས་ལ་མཆོད་པ་ཕུལ་བས། མེ་ཏོག་གི་ཆར་དང་། འཇའ་འོད་
དང་༑ ནམ་མཁའ་ནས་སྒྲ་སྙན་པ་མང་པོ་གྲགས་སོ། །ཟེར་ཞིང་བྱེད་

དོ༑ །དེ་ནས་སྐུ་བལྟམས་མ་ཐག་ཏུ་འཇའ་འོད་ཀྱི་ནང་དུ་ཞབས་
བརྐྱངས་བསྐུམས་ཀྱིས་འདུག་སྟེ། ཨ་མ་ཁམས་བདེའམ་ཟེར་ཞིང་ཨ་
བགྲང་ངོ་། །( ༧བ) ལྕེ་སྟེང་དུ་ཧྲཱིཿ དམར་པོ་འོད་འབར་བ་གཅིག་
འཁོར་བའི་ཚུལ་དུ་སྣང་། དཔྲལ་བར་མིག་གཅིག་སྣང་བ་ལ་འོད་ཁ་
དོག་ལྔ། རྟ་རྔའི་འཇག་ཙམ་ལྔ་འཇའ་བཞིན་གཤིབ་པ། སྤྱི་བོའི་གཙུག་
ཏུ་འོད་དཀར་པོ་མཐེའུ་ཆུང་གི་ཚིག་ཙམ་གཅིག་ཨ་དཀར་པོ་གཅིག་
གིས་མཚན་པའི་ཨ་དེ་ལ་ཟུག་ནས་སྣང༌། དེ་ནས་ཨ་ལྕེ་འབུམ་མེས་
རས་ཀྱིས་ལྕིབ་སྟེ་པང་དུ་བླངས་ནས་ཡུད་ཙམ་རེད་པ་དང༌། ལྕེ་སྟེང་
གི་ཧྲཱིཿདེ་ལྕེ་ལ་ནུབ་ནས་མི་མངོན་པར་སྣང་།དེ་ནས་མར་དཀར་
དང་། རྒྱལ་མོ་ཀ་ར་སྦྱར་ནས་བྱིན་པས། ཕྱིར་ཕྱུང་ནས་ཟ་མ་འདོད་
ནས༑ སྤྱན་གསུམ་ཁྲ་ཟིམ་མེ་ནམ་མཁའ་ལ་གཟིགས་ཏེ། དར་གཅིག་
རེད་ཙ་སྤྱི་བོའི་འོད་ཀྱང་མར་ནུབ། དཔྲལ་བའི་སྤྱན་གྱི་འོད་ལྔ་ཡང་
སྤྱན་ལ་ཕར་ཐིམ་པ་དང་། དེ་ནས་མགྲིན་པ་མར་ཅུང་ཟད་བཀུག་སྟེ།
ཨ་ལྕེ་ཡི་གདོང་ལ་ཧྲིག་གེ་གཟིགས་སོ། །དེ་ནས་དར་གཅིག་ཙམ་རྐན་
རྡེབས་པས་མར་བྱིན་ཏེ་ལེགས་པོར་ཟོས་ནས། སྐྱེ་བོ་ཤར་གྱིས་བྱས་
ཤིང་ཡུམ་ལ་བལྟས་ཏེ་འཛུམ་པ་བྱས། དེ་ནས་ཨ་ལྕེའི་པང་དུ་གཉིད་
དུ་ཐལ། ཡུམ་ལ་ནི་མ་གནོད་ནས་བདེ་བ་དང་དགའ་བས་རྒྱས་སོ། །
ནང་པར་ཁྲ་ས་ལེ་གྱེན་ལ་བལྟས་ནས། འབུམ་མེས་མ་ལ་འབོད་དེ། ཨ་
མ་བུ་མོ་འདིས་ང་ལ་བལྟས་ནས་མིག་གསུམ་དང་ལྡན་ནས་མཛེས་པ་
ལ་རང་ལ་ཨེ་འདྲ་བ་གཅིག་ཡོད་ཟེར་ནས་དགའ་ཚོར་ཆེན་པོ་བྱས་
སོ༑ །དེ་ནས་ཡང་འོད་བདའ་འོ་ཟེར་བ་ཐོས་ནས། འབུམ་མེ་བུ་མོ་དེ་

སྦའོ་ཟེར་( ༨ན)ནས། མོ་རང་གིས་རས་གོས་སུ་དྲིལ་ཏེ་སྒོ་སྐྱེས་ཀྱི་
གྲིབ་ཏུ་བཞག་གོ །ཡབ་མཆོད་ཁང་དུ་བྱོན་པ་དང་། འབུམ་མེས་
དཔོན་ཚང་ལགས་ཨ་མ་ལ་བུ་མོ་ངན་པ་མིག་གསུམ་ཡོད་པ་གཅིག་
བཙས་ཏེ་དེ་བོར་རོ་བྱས་པས། ཡབ་ཀྱིས་གར་ཡོད་ཁྱེར་ཤོག་གསུངས་
སོ༑ །དེ་ནས་འབུམ་མེས་བུ་མོ་བླངས་ཏེ་ཡབ་ཀྱི་ཙར་ཁྱེར་བས། ཡབ་
ཀྱིས་ལེགས་པར་བརྟགས་པས། བུ་མོ་འདིའི་མིག་དབུས་མའི་དཀྱིལ་
དུ་ཨ་དཀར་པོ་སྤུས་བྲིས་པ་ཙམ་གཅིག་འདུག་ཅིང་མཁའ་འགྲོའི་
མཚན་རྟགས་ཕྱག་གི་ཚིག་བར་ལ་དྲ་བས་འབྲེལ་ཞིང་། སེར་མོ་རྣམས་ཅུང་ཟད་དམར་ལ་ཉ་ཕྱིས་
ལྟར་འོད་སྣ་ཚོགས་པ་འཇའ་འོད་ལྟར་གསལ་བ་ལ་ཨོཾ་ཨཱཿཧཱུཾ་གི་ཡི་གེ་གསུམ་འཆར་བའོ། །ཐམས་ཅད་
ཚང་བར་འདུག་པས། བུ་མོ་འདི་ལེགས་པར་ཉ་ར་གྱིས། འབུམ་མེ་
ཁྱོད་བུ་མོ་དེ་སྒོར་མ་ཁྱེར་ཁྱོད་གྲོང་དུ་མ་རྒྱུག་ལ་བུ་མོ་དེ་གསང་ཞིག་
ཟེར༑ དེ་ནས་ཉ་ར་ལེགས་པོར་བྱས་པས། སྐྱེད་ཤིན་ཏུ་ཆེ་བ་ལོ་གསུམ་
ལོན་ནས་ཡིག་དྲུག་དང་། ཏཱ་རེ་དང་། ཧྲཱིཿདང་། ཨ་དང་། ག་ཏེ་དང་།
ཧ་རི་ནི་ས་རྣམས་འདོན་ཅིང་མཆོད་ཁང་ལྷ་ལ་ཕྱག་བྱེད་པ་ལ་བརྩོན།
ལོ་ལྔ་ནས་ཡུམ་གྱིས་ཡི་གེ་བསླབས་ནས་བརྡ་བསྟན་པ་ཙམ་གྱིས་ཡི་གེ་
ལ་མཁས་པ་བྱུང་ནས། ་ཁོང་རང་གིས་མཆོད་གནས་ཇོ་བོ་དམ་པ་
གཅིག་ཡོད་པ་ལ། ཡིག་ཆེན་ཐམས་ཅད་བསླབས་ཞུས་པས། ལོ་བརྒྱད་
( ༨བ)ལོན་ཙ་ཤོག་ཐོག་གི་ཡི་གེ་ལ་མཁས་ཤིང་། ཉིན་རེ་ལ་བརྒྱད་
སྟོང་པ་ཚར་གཉིས་ཀློག་ཐོན་ནོ། །མཆོད་གནས་ཀྱིས་ན་རེ། ཇོ་མོ་ཁྱེད་
ཀྱི་བུ་མོ་འདི་རང་རྒྱུད་པ་མ་བྱུང་མཁའ་འགྲོ་མ་བཟང་མོ་ཞིག་ཡིན་
པར་འདུག །ངས་ནི་མོའི་ཤེས་རབ་ཀྱི་རྩེ་མི་ནོན་པར་སྣང་། འདི་ཡི་

ཤེས་རབ་ནི་ནགས་ཆེན་ལ་མེ་མཆེད་པ་བཞིན་རབ་ཏུ་འབར་བར་
གདའ་བས། ཤེས་རབ་སྒྲོན་མེ་མིང་ཐོག་ཅིག་ཟེར། ཡུམ་གྱིས་ཡང་སྔར་
སྒྲོན་ཙེ་མ་མིང་བྱས་པས། དེ་ནས་མི་སྡེ་ཐམས་ཅད་ཀྱིས་ཇོ་མོ་འབུམ་
ལྕམ་ལ་བུ་མོ་མིག་གསུམ་དོད་པ་གཅིག་ཡོད་ཟེར་བ་ཐོས་པས།ཐམས་
ཅད་གཟིགས་མོ་ལ་འོང་སྟེ། མཐོང་བ་ཐམས་ཅད་ཡིད་ཆགས་ཤིང་།
སྨོན་ཅིང་སྙན་པ་སྒྲོགས་སོ། །ཡུལ་མི་ཐམས་ཅད་ཀྱིས་ཨ་སྒྲོན། སྒྲོན་ཙེ་
འདི་སངས་རྒྱས་ཀྱི་སྤྲུལ་པ་ཡིན་པར་ངེས་ཟེར་ཞིང་། ཀུན་གྱིས་ཕྱག་
དང་བྱིན་རླབས་ཞུས་སོ། །འབུམ་མེས་ཀྱང་དགེ་བཤེས་ཨ་སྟོན་བྱ་བ་
ལ་སྐྲ་སྤངས་ཏེ། བཙུན་མ་བྱས་ནས། མིང་ཡང་སྟོན་མཚོ་རིན་ཆེན
འབུམ་བཏགས། མཁས་པའི་གྲྭ་ཐོགས་ཆོད་པ་གཅིག་བྱུང་ངོ་། །
དེ་ནས་མངའ་བདག་རྒྱལ་པོས་སྟོན་མོ་ཆེན་པོ་བཤམས་ནས་ཆོས་
ཀྱི་ཟླ་བ་རྒྱལ་མཚན་དང༌། ཇོ་མོ་འབུམ་ལྕམ་གཉིས་ལ། བུ་མོ་ཆུང་བ་
དེ་ཁྱེར་ལ་ཤོག་ཟེར་ནས། མངག་གཞུག་པ་བཏང་བས། ཆོས་ཟླ་ཡབ་
ཡུམ་དཔོན་གཡོག་ཉི་ཤུ་རྩ་གཉིས་ཀྱིས་སྒྲོན་ཙེ་ཁྲིད་ནས་སོང་བ་
མངའ་བདག་གི་དྲུང་དུ་ཕྱིན་ནས། མངའ་( ༩ན) བདག་གིས་བུ་མོའི་
སྙན་པ་སྔར་ཐོས་པས། དེའི་ཕྱིར་དུ་ཁོང་ཡུམ་སྲས་རྣམས་ལ་བསུ་བ་
བཟང་པོ་བྱས་ཤིང་། བུ་མོ་དེ་ཁྲིད་ལ་མ་དེ་ཤོག་གསུངས་ནས། མ་བུ་
གཉིས་མངའ་བདག་གི་དྲུང་དུ་ཕྱིན་པས། མ་ནི་ཅུང་ཟད་ཞུམ་པས།
མངའ་བདག་གིས་ཞལ་བྱོན་པའི་ལན་མ་ཐེབ་ཅིང་། སྐད་འདར་བ་
དང༌༑ སྒྲོན་ཙེས་ཞུ་བ་ཕུལ་ཏེ། པཎྜི་ཏ་དང༌། དགེ་བཤེས་མང་པོ་
བཞུགས་པ་དང་། དཔོན་སྐྱ་རྣམས་ཀྱིས་བུ་མོ་འདི་ངོས་གྲགས་པ་

དང་༑ མིག་གསུམ་དང་། འདི་ཅི་འདྲ་ཞིག་ཡིན། མི་དྲང་པོ་ནི་མ་ཡིན་
ནོ་ཟེར་སྐད། དེར་རྒྱལ་པོས་ཡི་གེ་འདྲ་ཤེས་སམ་གསུངས་པས། སྒྲོན་
ཙེས་ཡི་གེ་ཤེས་ཟེར། དེ་ནས་འཕགས་པ་སྡུད་པ་ཞིག་བལྟ་རུ་བཅུག་
པས་སྐད་འགྱུར་གསུམ་གྱི་སྒོ་ནས་ཀློག་པས། ཐམས་ཅད་ཀྱིས་སྐད་
འགྱུར་དང་ཡི་གེ་ལ་མཁས་འདུག་ཟེར་སྐད། པཎྜི་ཏས་ཁྱོད་ཀྱིས་དོན་
ཤེས་སམ་དྲིས་པ་ལ། དོན་ཤེས་ཟེར་ནས་བཤད་པས། ཐམས་ཅད་ཡིད་
ཆེས་ཏེ་འདི་རང་རྒྱུད་པ་མ་བྱུང༌། ཡེ་ཤེས་མཁའ་འགྲོའི་སྤྲུལ་པ་ཡིན་
པར་ངེས་ཟེར་ཏེ། རྒྱལ་པོས་འདི་ན་ཤོག་དང་ངས་བརྟག་པ་བྱེད་
གསུངས་ནས། བརྟག་པ་མཛད་དེ་དཔྲལ་བའི་མིག་གི་ཨ་དེ་གཟིགས།
གཞན་ཡང་མཁའ་འགྲོའི་མཚན་རྟགས་ཀུན་ཚང་བ་གཟིགས་ནས་
རྒྱལ་པོ་མཉེས་ཏེ་མིང་ཅི་ཡིན་གསུངས་པས། རིན་ཆེན་སྒྲོན་མེ་ཡང་
ཟེར༑ སྒྲོན་ཙེ་ཡང་ཟེར། ཨ་སྒྲོན་ཡང་ཟེར།( ༩བ)དེ་ནས་རྒྱལ་པོས་
སྒྲོན་མེའི་མིང་དང་། ལབ་ཕྱིཪ་སྐུ་འཁྲུངས་པས་ལབ་སྒྲོན་དུ་མིང་
ཐོགས་དང་། རྟེན་འབྲེལ་འགྲིག་པ་ཡིན་གསུངས་ནས། པཎྜི་ཏ་དང་།
དགེ་འདུན་རྣམས་དང་། དཔོན་མགོ་རྣམས་དང་། ཁྲོམ་འབུམ་ཚོ་
གསུམ་ཙམ་ཐམས་ཅད་ཀྱིས་དེ་ལེགས་སོ་ཟེར་ནས།ཐམས་ཅད་ལ་
ལབ་སྒྲོན་དུ་གྲགས་སོ། །དེ་ནས་ཁྲོམ་འཚོགས་རྣམས་ཀྱང་ལབ་སྒྲོན་མ་
ཟེར་ཞིང་ཀུན་གྱིས་བལྟས་པས།ཐམས་ཅད་དད་ཅིང་དགའ་ཞིང་
ཡིད་སྨོན་ནོ། །དེ་ནས་རྒྱལ་པོས་ལབ་སྒྲོན་གྱི་སྔར་གྱི་ན་བཟའ་རྣམས་
བརྗེས་ཏེ།ན་བཟའ་གསར་པ་འཕྱིང་ལྷམ་དང་བཅས་པ་གསོལ་ཏེ།
རྙིང་པ་རྣམས་རྒྱལ་པོ་ཁོང་རང་གིས་བཞག་གོ །དེ་ནས་ཡབ་ཡུམ་དང་

བཅས་པ་ལ་རྟ་གསུམ་དང་། དེ་ལ་སོགས་པའི་སྣ་སྦོམ་སུམ་ཅུ་གནང་
ནས༑ ཁྱོད་དཔོན་གཡོག་རྣམས་ཀྱི་བུ་མོ་ལབ་སྒྲོན་འདི་གར་ཐོད་ཐོད་
དུ་མ་བཏང་། མི་ངན་སྡིག་ཅན་དང་འཕྲད་ན་གྲིབ་ཕོག་པ་ཡོད་པས།
ཉ་ར་ཐིང་པོ་ཞིག་བྱེད་དགོས་པ་ཡོད། རང་རེ་གངས་ཅན་པ་ཐམས་
ཅད་ལ་ཕན་ཐོགས་ནུས་པ་ཅིག་འདུག་གིས་གསུངས། དེ་ནས་ངམ་
ཤོད་མཚོ་མེར་གྱི་རྫོང་དུ་ཕྱིན་པ་དང་། ལོ་ལྔ་ལ་མཆོད་ཁང་དུ་ཡུམ་
དང་མ་བུ་གཉིས་ཀས་རྟོག་པ་བཅད་ནས་རྒྱས་འབྲིང་རྣམ་གསུམ་ལ་
ཞལ་འདོན་མཛད་དེ་བཞུགས་པ། དགུང་ལོ་བཅུའི་དུས་སུ་ཉིན་
གཅིག་པོ་ཏི་བཞི་ཚར་བཅུ་གསུམ་ལོན་ནས་བརྒྱད་ཚར དེ་ནས་བཅུ་
གསུམ་ལ་ཡུམ་གྲོངས་པའི་ལོ་ལ་སྟོན་མཚོ་རིན་ཆེན་འབུམ་( ༡་ན)
གྱིས་ཁྲིད་ནས། དགེ་བཤེས་ཨ་སྟོན་ལ་མཇལ་དུ་ཕྱིན་ནས། དགེ་བཤེས་
ཀྱི་ཞལ་ནས། འབུམ་མེ་ཁྱོད་ཀྱིས་གཅུང་མོ་འདི་ལ། མཁའ་འགྲོའི་
མཚན་རྟགས་ཐམས་ཅད་ཀྱང་ཚང་འདུག །ཡི་གེ་དུམ་པ་གཅིག་བལྟ་
བཅུག་གསུངས། དེ་ནས་བརྒྱད་སྟོང་པ་ཀློག་པས། ནས་ཞོ་གཅིག་
འཐག་པ་དང་མཉམ་པོར་ཚར་ཏེ། སྟོན་པས་ཨང་ང་ལ་ལ། འདི་ལ་
སྐད་འགྱུར་བཟང་པོ་མི་འདྲ་བ་བརྒྱད་ཡོད་དོ། །ཀློག་པའི་གྲྭ་ཐོག་
ཆོད་པ་གཅིག་བྱུང་ངོ་། །ད་འདི་ལ་དོན་བཤད་པར་བྱའོ། །ཞེས་
གསུངས་ནས། ལོ་གསུམ་སྟོན་པའི་དྲུང་དུ་ཨ་ལྕེ་འབུམ་མེ་དང་སྟབས་
སུ་བསྡད་དེ། སྟོན་པས་ཕ་རོལ་ཏུ་ཕྱིན་པ་དྲུག །ས་བཅུ་དང་ལམ་ལྔའི་
ཚུལ་དུ་འཆད་པས། དོན་བཤད་པ་ལ་སྟོན་པ་དཔོན་སློབ་དང་།
གཞན་དགེ་བཤེས་སུས་ཀྱང་གླགས་མི་རྙེད་དོ། །དེ་ནས་སྟོན་པའི་ཞལ་

ནས༑ ངས་ཁྱོད་ཀྱི་སློབ་དཔོན་མི་འཕེལ་བར་སྣང་། ད་གཡོ་རུ་གྲྭ་ཐང་
དུ་གྲའི་རྡོ་བ་འཕྲང་བྱ་བ་ན་གྲྭ་པ་མངོན་ཤེས་ཅན་བྱ་བ། མཁྱེན་པ་
དང་ལྡན་པ་གཅིག །ཡོན་ཏན་ཐམས་ཅད་ཟབ་པར་མཁྱེན་པའི་སྟོན་
པ་གཅིག་གིས་གྲྭ་པ་མང་པོ་བསྐྱངས་པ་གཅིག་ཡོད། དེར་བཞུད་ལ་སྒྲོ་
འདོགས་ཆོད་གསུངས། དེ་ནས་ལོ་བཅུ་དྲུག་གི་དུས་སུ་ཨ་ལྕེ་དང་
གཉིས་ཀ་བླ་མ་གྲྭ་པའི་དྲུང་དུ་ཕྱིན་ནས། གྲྭ་པའི་ཞལ་ནས་འབུམ་མེ་
ཁྱོད་ཀྱི་ནུ་མོ་ཡི་གེ་ལ་མཁས་པ་དེ་འདི་ཡིན་ནམ་གསུངས། འདི་
( ༡་བ) ཡིན་ཞུས་པས། འོ་ན་ངའི་མཆོད་གནས་དང་གང་མཁས་
ཚད་ཀྱིས་གསུངས་ནས། ཁོང་ལ་རྒྱ་ཕར་ཕྱིན་དྲུག་འགྱུར་ཞེས་པའི་
སྐད་འགྱུར་དྲུག་གི་སྒོ་ནས་འབུམ་ཀློག་པས་གླེགས་བམ་བཞི་ཉིན་
གཅིག་ལ་ཚར་པ་གཅིག་ཡོད་པ་དང༌། ལབ་སྒྲོན་གཉིས་ཉིན་གཅིག་
ལྷན་ཅིག་ཏུ་ཀློག་བཅུག་པས། རྒྱ་དྲུག་འགྱུར་གྱིས་པོ་ཏི་བཞི་ཚར།
ལབ་སྒྲོན་གྱིས་པོ་ཏི་བཅུ་གཉིས་པོ་ཐམས་ཅད་སྐད་འགྱུར་བརྒྱད་
ཀྱིས་ཀློག་པས་ཚར། དེ་ནས་གྲྭ་པའི་ཞལ་ནས་ཨ་མོ་མོ། ཇོ་མོ་འདི་རྒྱ་
དྲུག་འགྱུར་བས་སྐད་འགྱུར་གཉིས་ཀྱིས་ལྷག་ཅིང་ལྕེ་བརླབ་ལ་རྒྱས་
ནི་ཉེ་བར་མི་རྙེད་པར་འདུག་པས། འདིའི་ཇོ་མོ་གཅུང་མོ་འདི་ལ་
ངའི་མཆོད་གནས་བྱེད་དོ་གསུངས། དེ་ནས་འབུམ་མེ་ན་རེ། ཨ་སྒྲོན་
རང་གཉིས་སྒྲུབ་པ་བྱས་ནས་མཁའ་སྤྱོད་དུ་ཨེ་འགྲོ་ཟེར་བ་ལ། ལབ་
སྒྲོན་ན་རེ། ང་ནི་མི་འགྲོ་སེམས་ཅན་ཐམས་ཅད་ལ་ཕན་བཏགས་
དགོས༑ ཁྱོད་འགྲོ་རིང་བར་འདོད་ན་སྒྲུབ་པ་མྱུར་དུ་གྱིས་ལ་མཁའ་
སྤྱོད་དུ་ཁམས་བདེ་བར་གྱིས་ལ་གཤེགས་དང༌། ངས་ཀྱང་འགྲོ་དོན་

རྫོགས་ནས་འོང་གིས་དེ་ནས་འཕྲད་པར་བྱ་ཡི་ཟེར། དེ་ནས་སྟོན་མཚོ་
རིན་ཆེན་འབུམ་གྱིས་སྒྲུབ་པ་ལོ་གསུམ་བྱས་ཏེ་མཁའ་སྤྱོད་དུ་ཕུང་པོ་
ལྷག་མ་མེད་པར་གཤེགས་སོ། །དེ་ནས་གྲྭ་པ་མངོན་ཤེས་ཅན་གྱིས།
ལབ་སྒྲོན་སྣོད་ལྡན་དུ་གཟིགས་ནས། མདོ་མང་དང་། འབུམ་དང་། ཉི་
ཁྲི༑ བརྒྱད་སྟོང་པ་དང་། མདོ་ཕྲན་མང་པོའི་བཀླགས་ལུང་དང་། དེའི་
( ༡ ༡ ན)དོན་གྱི་བཤད་པ་མང་པོ་མཛད་པས། འབུམ་གྱི་འགྲེལ་ཆེན།
ཉི་ཁྲིའི་འགྲེལ་ཆུང་ནས་ཡི་གེ་གཅིག་མ་ཡན་ཆད་ཀྱི་དོན་བཤད་པ་ལ་
མཁས་ཤིང་རྟོགས་པ་ཁྱད་པར་ཅན་རྒྱུད་ལ་སྐྱེས་ནས། བླ་མ་ལ་རྟོགས་
པ་ཕུལ་བས། བླ་མ་ཤིན་ཏུ་མཉེས་ནས། ཇོ་མོ་ཁྱོད་རྒྱས་འབྲིང་རྣམ་
གསུམ་ཐུགས་སུ་ཆུད་ཅིང་མདོ་སྡེ་ལ་རང་དབང་ཐོབ་པར་འདུག །
ངས་ནི་དེ་ཙམ་བློ་ལ་ཆུད་པར་དཀའ་བར་གདའ་གསུངས་ནས།ལི་
ཝེར་དམར་སྨུག་པདྨ་རིས་འཕྱར་བ་གཅིག་ལ་ཕྱི་བྱས། དཀར་པོ་
གཅིག་ལ་ནང་བྱས་པའི་ཞྭ་མོ་གཅིག་ལ། པད་འདབ་བཅུ་པའི་ཚུལ་དུ་
བྱས་པ་གཅིག་ལ། གོས་ཆེན་ཁ་མ་ཉམས་པ་ལྔ་ལྔ་སྟེ་ཁ་དོག་སྣ་ལྔ་པའི་
རྒྱབ་དུ་ཁ་ལྔ། གཡས་གཡོན་དུ་ལྔ་ལྔ་སྟེ་བཅུ་བཏགས་ནས། དབུ་ལ་
གསོལ༑ སྐུ་ལ་ཡང་ན་བཟའ་ཕྱི་ནང་ཆ་ཚང་བ་གཅིག་དང་། ལྷམ་ཆུང་
དང་བཅས་པ་གསོལ་ཏེ།སྟན་འབོལ་གསུམ་བརྩེགས་པའི་སྟེང་དུ་
གྲུམ་ཚེ་གསར་པ་གཅིག་བཏིང་བའི་གདན་ལ་བཞུགས་པར་ཞུས་ནས།
བླ་མ་གྲྭ་པའི་ཞལ་ནས། ངའི་བླ་མཆོད་བྱེད་པར་ལོ་བཞི་བཞུགས་པར་
མཛོད་གསུངས་ནས། མིག་རྩེ་གཅིག་ཏུ་བཞུགས་ཤིང་། དར་ཞྭ་དེ་
མནབ་པས། སྐེད་པ་ཡན་ཆད་དར་སྔོ་དམར་གྱིས་ཁེབས་ནས་མཛེས་

དཔུང་ངེ་འདུག་པས། བླ་མའི་ཞལ་ནས། དཔོན་མོ་ཅུང་ཅུང་འདིས་ཞྭ་
ཆུང་འདི་གོན་ཙ་མཛེས་པར་འདུག་གསུངས་པས། མི་ཐམས་ཅད་
ཀྱིས་ཇོ་མོ་ཞྭ་ཆུང་ཅན་དུ་མིང་བཏགས་པས་ཐམས་ཅད་ལ་གྲགས་སོ། །
དཔོན་མོ་ཨ་སྒྲོན་ནི་ཚུལ་ཚགས་དམ་ཞིང་གཙང་སྦྲ་ཆེ་ཞིང་ལུས་ངག་
ཡིད་གསུམ་སྙན་ཅིང་བཙུན་ནས། བག་ཡོད་པའི་ངང་ཚུལ་དང་ལྡན་
ནས༑ དགེ་འདུན་གྱི་གྲྭ་ལ་གནས་ཤིང་ཡུལ་གྲོང་དུ་འགྲོ་མི་སྤྲོ་ཞིང་
དགོན་པ་རི་ཁྲོད་དུ་འདུག་པ་ལ་སྤྲོ་བ་ཆེན་པོ་བྱེད་པ་དང་། བླ་མ་
དང་དགེ་འདུན་དང་གྲོགས་པོ་ལ་གུས་ཤིང་དད་པས་གདུང་སེམས་
བྱེད་དོ། །བླ་མའི་མཆོད་གནས་ལོ་བཞི་བྱེད་པར་དམ་བཅས་སོ། །དགེ་
འདུན་པ་ཐམས་ཅད་ཀྱང་དཔོན་མོ་ཅུང་ལ་དད་ཅིང་། ཡིད་སྨོན་པར་
བྱེད་ཅིང་སྙན་པ་སྒྲོག་གོ །དེའི་དུས་སུ་མི་ཀུན་ན་རེ། རྒྱལ་གྱི་ལྷ་ཁང་
དུ་ཨ་ཙ་ར་གཅིག་བྱོན་ནས། རྒྱ་གར་པོ་ཏ་རིར་བྷ་ཏྲ་ཡི་ཕུག་པར་
བསྒོམ་པའི་པཎྜི་ཏ་གཅིག་འདིར་བོད་དུ་སྐྱེས་ནས་ལབ་སྒྲོན་དུ
གྲགས་པ་དེ། དེང་སང་གར་ཡོད་ཟེར་བའི་མངོན་ཤེས་མཁྱེན་པ་
གཅིག་འདུག་ཟེར་སྐད། དེ་ཡི་ནུབ་མོ་ཅུང་ཅུང་གི་རྨི་ལམ་དུ། མཁའ་
འགྲོ་མ་དཀར་མོ་གཅིག་གིས། རྒྱ་གར་ནས་ཨ་ཙ་ར་ནག་པོ་གཅིག་
འདིར་བྱོན་ནས། སང་ཁྱེད་ལ་མཇལ་དུ་འོང་བར་ཡོང་ཟེར་ཨ་ཙ་ར་
དེ་སུ་ཡིན་བྱས་པས། དམ་པ་བྱ་བ་དེ་ཡིན་ཟེར། དེ་ནས་ཕྱིར་ནང་ཉི
མ་ཤར་ཙ་ན། རྨི་ལམ་འཁྲུལ་བ་ཡིན་ཡང་། བདེན་ནམ་སྙམ་ནས། སྒོ་
ཡི་ཕྱི་རོལ་ཏུ་བྱོན་ཏེ། གྲྭའི་རྡོ་འཕྲང་དུ་ཨ་ཙ་ར་དང་ཏུག་གི་མཇལ་ཏེ་
ཕྱག་འཚལ་བས་ཕྱག་མ་བཞེས་ནས། དབུ་གཉིས་ཏུག་པ་མཛད་དེ།

དམ་པ་རིན་པོ་ཆེ་བོད་དུ་བྱོན་པ་ངོ་མཚར་ཆེ་ཞུས། དམ་པའི་
( ༡༢ན)ཞལ་ནས། ཡེ་ཤེས་ཀྱི་མཁའ་འགྲོ་ལབ་སྒྲོན་མ་ཁྱེད་བོད་དུ་
འགྲོ་དོན་ལ་བྱོན་པ་དེ་བས་ཀྱང་ངོ་མཚར་ཆེ་ལ་རྗེས་སུ་ཡི་རང་
གསུངས༑ དེ་ནས་ལབ་སྒྲོན་གྱིས་ངས་འགྲོ་དོན་ཅི་ལྟར་བགྱི་ཞུས་པས།
དམ་པའི་ཞལ་ནས། བུ་མོ་ཁྱོད་ཚང་ཡུལ་ནས་འདོན། མི་ཕོད་པ་རྫིས།
མི་ནུབ་པ་བསྐུར། འཁྲི་བ་ཆོད། ཞེན་པ་མཐོང་། གཉན་ས་འགྲིམ།
སེམས་ཅན་ནམ་མཁའ་ལྟར་ཤེས་པར་གྱིས་ལ། གཉན་ཁྲོད་དུ་སང༔
རྒྱས་རང་ལ་ཚོལ་དང་། ཁྱོད་ཀྱི་བསྟན་པ་མཁའ་ལ་ཉི་མ་ཤར་བཞིན་
དུ་འོང་བ་ཡིན་གསུངས་ནས་ལུང་བསྟན་གནང་མཛད་དེ། དམ་པ་
ཡང་བཞུད་དོ། །ལབ་སྒྲོན་ཡང་ནང་དུ་བྱོན་ནས་ཀློག་འདོན་མཛད་
དོ༑ །དེའི་དུས་ཉིན་གཅིག་ཙ། སྐྱོ་ཟུར་པཎ་ཆེན་ཤཱཀྱ་འབྱུང་གི་དཔོན་
པོ་བསོད་ནམས་གྲགས་པ་ཞེས་པ། ཕྱི་སྡེ་སྣོད་གསུམ་ལ་མཁས་པ།
ནང་རྒྱུད་སྡེ་བཞི་ལ་མཁས་ཤིང་ནུས་པ་ཐོན་པ། གྲྭ་པ་བརྒྱ་ཕྲག་མང་
པོ་སྐྱོང་བ་གཅིག་ཡོད་པ་དེས། འཇིག་རྟེན་པའི་བྱ་བ་ཐམས་ཅད་
དང་༑ ཆོས་ཉན་བཤད་དང༌། འཁོར་དང་གྲྭ་པ་རྣམས་ལ་སྐྱོ་བ་སྐྱེས་
ནས༑ གཅིག་པུར་ཕྱོགས་མེད་དུ་རི་ཁྲོད་འགྲིམ་པར་མཛད་པའི་སྐྱོ་
སྟོན་པ་བསོད་ནམས་བླ་མ་ཞེས་པ་དེ་བྱོན་ནས། དཔོན་མོ་ཆུང་ཆུང་
མ་ཁྱོད་ཕ་རོལ་ཏུ་ཕྱིན་པའི་ཚིག་ལ་མཁས་པར་འདུག །དེའི་དོན་ཤེས་
སམ་གསུངས། དོན་ངས་ཤེས་བྱས་པས། འོ་ན་དོན་ཤོད་དང་གསུངས།
ས་བཅུ་ལམ་ལྔའི་ཚུལ་( ༡༢བ) དུ་བཤད་པས། ལམ་བསྒྲོད་པའི་ཚུལ་
དང་།༑ དོན་ཉམས་སུ་བླངས་ཚུལ་དང༌། མཐར་འབྲས་བུ་སངས་རྒྱས་

ཐོབ་ཚུལ་རྣམས་ཞིབ་ཏུ་བཤད་པས། བླ་མའི་ཞལ་ནས་དོན་བཤད་པ་
ལ་མཁས་པར་སྣང་སྟེ། དོན་རང་རྒྱུད་ལ་མ་སྐྱེས་པར་འདུག་གསུངས།
དོན་རང་རྒྱུད་ལ་སྐྱེས་པར་བྱ་བ་དེ་ཇི་ལྟར་ཡིན་ཞུས་པས། བླ་མའི་
ཞལ་ནས། ད་ལྟ་ཁྱོད་ཀྱིས་གསུངས་པ་དེ་རྣམས་གོ་བ་ཟེར་བ་ཡིན།
ཆོས་ཐམས་ཅད་ཀྱི་དོན་ཇི་ལྟ་བ་བཞིན་ལེགས་པར་ཤེས་པར་བྱ་བ་དེ་
ཡིན༑ ཆོས་ཐམས་ཅད་ཀྱི་དོན་ཤེས་པའི་དོན་དེ་རང་གི་རྒྱུད་ལ་སྐྱེས་
ནས་འོང་ཙམ་ན། སྔར་གྱི་བློ་འཛིན་སྣང་དེ་དང་མི་འདྲ་བའི་བློ་
གསར་པ་ཞིག་དྲུང་སྟེ་སྐྱེས་ནས་འོང་བ་ཡིན། དེའི་དུས་སུ་འཛིན་པ་
ཐམས་ཅད་དང་བྲལ་བློ་གཅིག་སྐྱེས་ནས་འཛིན་མེད་དུ་ཁྲོལ་ཏེ་བྱ་
བྱེད་ཀྱི་བློ་ཐམས་ཅད་དང་བྲལ་ཏེ། བྱར་མེད་ཤེས་རབ་ཆེན་པོའི་མེ་
ཆེན་རྒྱས་ནས། བདག་འཛིན་མ་རིག་པའི་མུན་པ་ཐམས་ཅད་
འཇོམས་པར་བྱེད་པ་ཡིན་པས། དོན་གྱི་རྩ་བ་རང་སེམས་ལ་ག་དར་
ལེགས་པར་ཆོད་ཅིག་གསུངས་ནས། བླ་མ་བྱོན་ཏེ། དེ་ནས་ལབ་སྒྲོན་
གྱིས་བླ་མས་ཇི་ལྟར་གསུངས་པ་བཞིན་དུ་ཆོས་ལ་ཞལ་འདོན་མཛད་
ཅིང་དོན་ལ་སེམས་པས། བདུད་ཀྱི་ལེའུའི་ནང་དུ་དོན་གཅིག་རྙེད་དོ༎
སྔར་དང་མི་འདྲ་བའི་རྟོགས་པ་ཁྱད་པར་ཅན་ཅིག་རྒྱུད་ལ་སྐྱེས་ནས་
བློའི་སྤྲོས་པ་ཐམས་ཅད་བྲལ་ཞིང་བདག་འཛིན་གྱི་མདུད་པ་གྲོལ་ཏེ།
བདག་མེད་རྟོགས་པའི་ཤེས་རབ་ཀྱི་( ༡༣ན) ཉི་མ་ཤར་ནས། བདག་
འཛིན་གྱི་མུན་པ་བྱ་བའི་སྒྲ་ཡང་མི་གྲགས་པར་ཐལ་ལོ།།དེ་ནས་
བདག་འཛིན་ཆོད་པའི་རྟགས་སུ། སྔར་གོས་བཟང་པོ་རྒྱན་དང་ཁ་
དོག་བཀྲག་མདངས་དང་ལྡན་པ་མི་གོན་ལ། ཕྱིས་སྤྲང་གོས་དུག་པོ་

གང་བཙོག་པ་གོན་པ་གཅིག་བྱུང་བ་གོས་ཀྱི་སྲེད་པ་ཆོད་པའི་རྟགས་
སོ༑།སྔར་གྲོགས་མཁན་སློབ་དང་བཙུན་པའི་གྲྭ་མིན་པར་མི་འདུག་པ་
དེ༑ ཕྱིས་མཛེ་སྤྲང་དང་ལྷན་དུ་འདུག་པ་བྱུང་བ་ནི། གྲོགས་ཀྱི་སྲེད་པ་
དང་བྲལ་བའི་རྟགས་སོ། །སྔར་དགོན་པ་དང་རི་ཁྲོད་མིན་པ་ལ་མི་
སྡོད་པ་ལ། ཕྱི་མཛེ་ཁང་དང་ལམ་འཕྲང་ལ་སོགས་པ་གང་དུ་ཡང་
འདུག་པ་ཅིག་བྱུང་བ་དེ། གནས་ཀྱི་ཞེན་པ་ཆོད་པའི་རྟགས་སོ། །སྔར་
མི་ཆོས་ཀྱི་ཡུལ་ཨེ་ཡི་གོང་བར་དང༌། ལྷ་ཆོས་ཀྱི་ཡུལ་གཡོ་རུ་གྲྭ་ཐང་
མིན་པ་གཞན་གར་ཡང་མི་འགྲོ་བ་ལ། ཕྱིས་རྒྱལ་ཁམས་ཕྱོགས་མེད་དུ་
འགྲོ་བར་བྱུང་བ་ནི། ཡུལ་གྱི་ཕྱོགས་རིས་ཞིག་པའི་རྟགས་སོ། །སྔར་
དཀར་གསུམ་མངར་གསུམ་དང༌། ཟས་བཟང་པོ་གཙང་ཤལ་མིན་པ་
མི་ཟ་བ་ལ། ཕྱིས་ཤ་མ་གཏོགས་པའི་ཟས་ལ་བཟང་ངན་མེད་པར་
མཛེ་སྤྲང་གི་ལག་ཟས་ཀྱང་བཟའ་བ་ཅིག་བྱུང་བ་ནི། ཟས་ལ་སྙེམས་
ཆོད་པའི་རྟགས་སོ། །སྔར་རང་ཉིད་ལ་བསྟོད་བཀུར་བྱེད་པ་དང་།
བདེ་བ་ལ་དགའ་བ་ཡང་ཕྱིས་རང་ཉིད་ལ་གཤེ་བ་དང་། སྒྲོ་སྐུར་
འདེབས་པ་དང་། སྡུག་བསྔལ་བྱུང་ཡང་ཉམ་ང་བ་དང་ཞུམ་པ་མེད་
པར༑ བདེ་( ༡༣བ)སྡུག་ཉེ་རིང་ཆགས་སྡང་བཟང་ངན་ཐམས་ཅད་
ཆོས་ཉིད་ཀྱི་དབྱིངས་སུ་རོ་སྙོམས་པས་མི་བདེ་བ་ནི་ཅི་ཡང་མེད་པའི་
བློ་གཅིག་ཤར་ནས་བྱུང་ངོ༌། །དེ་ནས་དགུང་ལོ་ཉི་ཤུ་ལ་བྱོན་ཏེ། བླ་
མའི་མཆོད་གནས་ཀྱི་ལོ་གྲངས་ཚང་ནས་བླ་མ་ལ་དབང་ཞིག་ཞུ་བྱས་
པས་བླ་མའི་ཞལ་ནས་ད་ངས་མི་ནུས། དབང་བསོད་ནམས་བླ་མ་ལ་
ཞུས་དང་སྔོན་གྱི་སྨོན་ལམ་འགྲིག་ཅིང་། དབང་ལ་བར་ཆད་མེད་པར་

ད ངོ ས ་གྲུ བ ་ཐོ བ ་པ ་ཡི ན ་གསུངས་ནས་ལུང་བསྟན་མཛད་ཅིང་།
གཡག་གི་ཤ་བུབ་ཤ་བཟང་པོ་བདུན་དང་། གོས་ཡུག་དམར་པོ་གཅིག་
བསྐུར་ནས་བཏང་ངོ་། །དེ་ནས་དཔོན་མོ་ཅུང་ཅུང་ཕ་མིང་ཨ་ཕོའི་
ཡུལ་དུ་བྱོན་ནས། མིང་པོ་ཤཱཀྱ་རྒྱལ་མཚན་ལ། དབང་ཡོན་ཅིག་བསྐུར་
བྱས་པས། ནས་ཁལ་སུམ་ཅུ་བསྐུར་ཏེ། ནས་དང་ཤ་བུབ་དང་། གོས་
ཡུག་རྣམས་ཁྱེར་ནས། སྐྱོ་སྟོན་བསོད་ནམས་བླ་མའི་དྲུང་དུ་ཕྱིན་ཏེ།
ང་ལ་བླ་མ་གྲྭ་པས་ལུང་བསྟན་ཏེ། ཁྱེད་ལ་དབང་ཞིག་ཞུ་ཞུས་པས།
དགེ་བཤེས་ཀྱིས་སྣོད་ལྡན་དུ་གཟིགས་ནས།དེ་བྱ་ཡི་གསུངས་ནས།
ཨེའི་གོང་བར་ལྷ་ཁང་དུ་ཁོང་ལྔ་གློག་སྐྱ་ལྷ་སྐྱབས། བྱ་ཁྲོམ་པ། འཇིང་ལྷ་གཟའོ། །ཞང་
སྟོན་འོད་ཟེར་དཔལ་དང་བཞི་སྔགས་པ་ཡིན། ཇོ་ཆུང་མ། ལ་དབང་བསྐུར་ཏེ། དེ་ཡང་
དམ་པ་ནས་བརྒྱུད་པའི་མདོ་ལུགས་ཀྱི་ཆོས་དབང་སེམས་ལ་བསྐུར་
བ་བྱའི་ཟབ་པའི་ཏིང་ངེ་འཛིན་གྱིས་དབང་བཞི་ངོ་སྤྲད། ནམ་མཁའ་
སྒོ་འབྱེད་བྱ་བའི་ཤིན་ཏུ་བྱིན་རླབས་( ༡༤ན)ཆེ་བའི་བྱིན་རླབས་
ཀྱིས་དབང་བསྐུར། དེ་ནས་ཡང་དམ་པ་ནས་བརྒྱུད་པའི་སྒྱུ་འཕྲུལ་
ཆེན་མོའི་དབང་བསྐུར་བས། སྐར་མ་རྫོགས་ཙ་ཡེ་ཤེས་དབབ་པས། ཇོ་
ཀྱིས་དབང་བསྐུར། དེ་ནས་ཡང་དམ་པ་ནས་བརྒྱུད་པའི་སྒྱུ་འཕྲུལ་
མོའི་ལུས་ཁྲུ་དོ་ས་ལ་མ་རེག་པར་ཞི་བའི་གར་སྟབས་ཉི་ཤུ་རྩ་བཞི་
མཛད༑ གསུང་སཾ་ཀྲི་ཏ་ལྷའི་སྐད་ཀྱིས་དབྱངས་ཡན་ལག་དྲུག་ཅུ་
མཛད༑ ཐུགས་ཆོས་ཉིད་ལ་ཐོགས་པ་མེད་པ་རྡོ་རྗེ་ལྟ་བུའི་ཏིང་ངེ་
འཛིན་གྱི་ཉམས་དང་ལྡན་པས། ཁང་པའི་གྱང་རྩིག་ལ་ཐོགས་པ་མེད་
པར་ཕྱི་རོལ་ཏུ་བུད་ནས། ནམ་མཁའ་ལ་འཕུར་ཏེ་ཤིང་སྡོང་པོ་གསེར་
གློག་བྱ་བའི་རྩ་བར་ཆུ་མིག་འོད་པོ་གནམ་ཁོལ་བྱ་བ་ལ་ཀླུ་རྒྱལ་དྲག་

པོ་ཟླ་སྐྱོངས་བྱ་བ་གནས་པས་དེར་སུ་ཡང་ལྟ་མི་བཟོད་པ་དེ་རུ་བྱོན་
ནས༑ ཀླུ་རྒྱལ་ཏིང་ངེ་འཛིན་གྱིས་གཟིར་བས། ཁོ་མ་བཟོད་ནས་གཞན་
ཡང་ཡུལ་ཕྱོགས་ཐམས་ཅད་བསྐུལ་བས། དམག་མང་རབ་བསགས་ཏེ་
ཆོ་འཕྲུལ་ཡ་མ་ཟུང་སྣ་ཚོགས་པ་སྟོན་ཀྱང༌། དཔོན་ཆུང་མས་ཕུང་པོ་
འདྲེ་རྣམས་ཀྱི་གཟན་དུ་བསྐྱུར་བས། འདྲེ་རྣམས་ཀྱིས་གླགས་མ་རྙེད་
ནས༑ དམ་བཅས་སྲོག་སྙིང་ཕུལ་ཏེ། ཀླུ་རྒྱལ་ཟླ་བ་སྐྱོང་བྱེད་ལ་སོགས་
པ་རྣམས་ཀྱིས་ཕྱིན་ཆད་སེམས་ཅན་གཞན་ལ་གནོད་པ་མི་བྱེད་ཅིང་།
དཔོན་ཆུང་མའི་བསྟན་པ་སྐྱོང་བར་དམ་བཅས་སོ། །དེ་ནས་ནམ་གུང་
ལ་སྒྱུ་འཕྲུལ་ཆེན་མོ་ལྷ་ལྔ་མཐོང་བའི་ལྷ་མོ་དང་བཅས་པ་ཞལ་
( ༡ ༤བ)གཟིགས་ཏེ་དབང་བཞི་རྫོགས་པར་བསྐུར། དེའི་རྗེས་སུ་
ཁྲོས་མ་ལྷ་ལྔའི་དབང་བཞི་རྫོགས་པར་བསྐུར་ནས་སྣང་སྲིད་མི་དང་
མི་མ་ཡིན་པ་དབང་དུ་བསྡུས་ལ་བླ་ན་མེད་པའི་བྱང་ཆུབ་ལ་འགོད་
པའི་ལས་ལ་མྱུར་དུ་བརྩོན་པར་གྱིས་ཤིག་གསུངས། དེའི་རྗེས་སུ་བདེ་
མཆོག་འཁོར་ལོའི་ལྷ་ཚོགས་མཁའ་འགྲོ་རྒྱ་མཚོའི་ཚོགས་དང་བཅས་
པས་ལུང་བསྟན་དང་རྗེས་སུ་གནང་བ་མང་པོ་མཛད་དོ། །དེའི་རྗེས་
སུ་ཡུམ་ཆེན་པོ་ལ་ཕྱོགས་བཅུའི་སངས་རྒྱས་ཀྱིས་བསྐོར་བ་བྱོན་ནས།
ཕྱག་བརྐྱངས་ཏེ་མགྲིན་གཅིག་ཏུ་ཐམས་ཅད་ཀྱིས་བྱིན་རླབས་མཛད་
དེ༑ རྣལ་འབྱོར་མ་ཁྱོད་ཀྱིས་གཉན་ཁྲོད་ཕྱོགས་མེད་དུ་འགྲིམ་ལ་
སེམས་ཅན་གྱི་དོན་ལ་སེམས་བསྐྱེད་རྒྱ་ཆེན་པོ་སྐྱོར་ཅིག་གསུངས།
ནམ་ཐོ་རངས་ལ་རྗེ་བཙུན་སྒྲོལ་མ་བྱོན་ནས་ཐུགས་བཅུད་མ་རིག་
མུན་སེལ་རྒྱུད་ནས་དབང་བརྒྱ་མཛད་དེ། རྣལ་འབྱོར་མ་ཁྱོད་དང་།

སངས་རྒྱས་ཐོད་པའི་སྤྲུལ་པ་ཐོད་པ་བྷ་ཏྲ་ཡ་ཞེས་པའི་རྣལ་འབྱོར་པ་
གཅིག་བོད་དུ་བྱོན་པ་དང༌། ཐབས་ཤེས་འགྲིག་པར་གྱིས་ལ་གཉན་
ཁྲོད་དང་ཆུ་མིག་བརྒྱ་རྩ་བརྒྱད་དུ་འགྲོ་དོན་གྱིས་དང་། ཁྱོད་ཀྱི་
བསྟན་པ་མཁའ་ལ་ཉི་མ་ཤར་བ་བཞིན་འོང་ནས་ཕྱིར་མི་ལྡོག་པའི་ས་
ནོན་པ་ཡིན་གསུངས་པ་ལ་སོགས་གཞན་ཡང་ལུང་བསྲན་མང་དུ་
མཛད་ནས་འཇའ་ཡལ་བ་བཞིན་དུ་ཡལ་སོང་ངོ༌། །དེ་ནས་ནང་པར་
བཙལ་ནས། སྡོང་པོ་གསེར་གློག་གི་རྩར་( ༡༥ན) རྙེད་དེ། ནང་དུ་
བྱོན་ནས་གོས་རྐྱང་པ་དང་བླ་མའི་དྲུང་དུ་ཕྱིན་ནས། ཉོན་མོངས་མེད་
ཅིང་གོས་མེད་གཅེར་བུ་ཡིས། །ཁྲེལ་མེད་ངོ་ཚ་བྲལ་བའི་ཕྱག་གཅིག་
འཚལ༑ །ངེས་པར་སྒྲིབ་པ་སེལ་མཛད་པའི། །བླ་མ་མཆོག་ལ་ཕྱག་
འཚལ་ལོ། །མཐོ་རིས་འདྲེན་ལ་ཕྱག་འཚལ་ལོ། །ངན་སོང་སྐྱོབས་ལ་
ཕྱག་འཚལ་ལོ། །ཞེས་གསུངས་ནས་ཕྱག་འཚལ་ལོ། །དེ་ནས་གྲོགས་
རྣམས་ཀྱིས་དཔོན་ཆུང་མ་འདིས་མདངས་དབང་གི་དངོས་གཞི་མ་
ཐུབ་ཟེར་སྐད། བླ་མའི་ཞལ་ནས། འདུས་བྱས་རྫས་ཀྱི་དབང་དེ་ཁྱེད་
ཚོས་ཐོབ། །ཆོས་ཉིད་དོན་གྱི་དབང་དེ་ཇོ་ཆུང་འདིས་ཐོབ་གསུངས།
དེ་ནས་ནང་པར་དབང་གི་དངོས་གཞི་དོན་དུ་གསོལ་བ་བཏབ་ནས་
མཎྜལ་འབུལ་བ་ལ། དཔོན་མོ་ཆུང་ཆུང་གིས་མཎྜལ་འདི་ལྟར་ཕུལ། ཕྱི་
སྣང་བ་རྒྱན་གྱི་མཎྜལ་ལ། །ནང་འབྱུང་བ་བཞིའི་ཆག་ཆག་གདབ། །
རིགས་དྲུག་སེམས་ཅན་ཚོམ་བུར་བཀོད། །ཟད་མེད་རིན་ཆེན་གཏེར་
དང་བཅས། །སྐྱབས་གནས་དམ་པ་དཀོན་མཆོག་དང་། བླ་མ་ཡི་དམ་
མཁའ་འགྲོ་ལ། །ཕྱི་སྣང་བརྒྱན་གྱི་མཎྜལ་འབུལ། །བྱིན་གྱིས་རློབས་ལ་

ས་སུ་གསོལ། །ཅེས་དང་། གསང་དབང་ལ། ནང་ཕུང་པོ་ལུས་ཀྱི་
མཎྜལ་ལ། །རང་བྱུང་ལྷན་སྐྱེས་ཆག་ཆག་གདབ། །རྣམ་ཤེས་ཚོགས་
བརྒྱད་ཚོམ་བུར་བཀོད། །ཀུན་གཞི་རིན་ཆེན་གཏེར་དང་བཅས། །
སྐྱབས་གནས་དམ་པ་དཀོན་མཆོག་དང་། བླ་མ་ཡི་དམ་མཁའ་འགྲོ་
ལ༑ །ནང་ཕུང་པོ་ལུས་ཀྱི་མཎྜལ་འབུལ། །བྱིན་( ༡༥བ)གྱིས་རློབས་ལ་
བཞེས་སུ་གསོལ། །ཅེས་དང༌། ཚིག་གི་དབང་ལ། གསང་བ་ཆོས་ཉིད་
ཀྱི་མཎྜལ་ལ། །རང་རིག་འོད་གསལ་གྱི་ཆག་ཆག་གདབ། །འགག་མེད་
ཉམས་མྱོང་ཚོམ་བུར་བཀོད།།གསལ་སྟོང་བདེ་བའི་གཏེར་དང་
བཅས༑ །སྐྱབས་གནས་དམ་པ་དཀོན་མཆོག་དང་། བླ་མ་ཡི་དམ་
མཁའ་འགྲོ་ལ། །གསང་བ་ཆོས་ཉིད་ཀྱི་མཎྜལ་འབུལ། །བྱིན་གྱིས་
རློབས་ལ་བཞེས་སུ་གསོལ།།ཅེས་མཎྜལ་འབུལ་ཞིང་དབང་བཞི་
རྫོགས་པར་བསྐུར་ནས་བསླབ་བྱ་དང་བཅས་པ་ལེགས་པར་བཤད་
པས༑ དཔོན་མོ་ཆུང་ཆུང་གིས་དེའི་དོན་ཐམས་ཅད་ཐུགས་སུ་ཆུད་
ནས་བླ་མ་ལ་ལྷག་པར་མི་ཕྱེད་པའི་དད་པ་ཐོབ་པའོ། །དེ་ནས་བླ་མ་
ཞྭ་དམར་བ་ལ་བྱམས་ཆོས་སྡེ་ལྔ་གསན། སེམས་བསྐྱེད་སྐོར་རྣམས་
དང་༑ སྒྲ་འགྱུར་སྐོར་ལ་སོགས་པ་མང་དུ་ཞུས་ཤིང་ཐུགས་སུ་ཆུད་པ་
བྱས༑ བླ་མ་སྦས་སྟོན་པ་ལ་བཀའ་རྫོགས་པ་ཆེན་པོའི་སྐོར་མང་དུ་
གསན་ཅིང་ཉམས་ལེན་དྲོད་ཚད་དང་བཅས་པ་ལ་རང་དབང་ཐོབ་
པར་བྱས། བླ་མ་ཡང་ཐིང་པ་ལ་ཕྱག་རྒྱ་ཆེན་པོ་བརྡའ་ཆོས་སྐོར་དང་
ནཱ་རོ་ཆོས་དྲུག་སྐོར་དང་། རྗེ་བཙུན་མའི་ཆོས་སྐོར་དང་། དུས་ཀྱི་
འཁོར་ལོའི་སྦྱོར་བ་ཡན་ལག་དྲུག་གི་སྐོར་དང༌། མདོ་ཧ་སྐོར་གསུམ་

དང་༑ ཀྲི་ཡའི་སྐོར་ཁ་ཡར་ཞུས་པ་རྣམས་ཡང་དག་པར་ཐུགས་སུ་
ཆུད་པར་མཛད། དེ་ནས་གྲྭ་པའི་མདུན་དུ་བྱམས་ཆོས་སྡེ་ལྔ་གད་
བདར་ལེགས་པར་བྱས་ཏེ། བླ་མས་མར་དབུས་སུ་འགྲོ་དགོས་པར་
ཀྲི་ཡའི་སྐོར་ཁ་ཡར་ཞུས་པ་རྣམས་ཡང་དག་པར་ཐུགས་སུ་
ལུང་བསྟན་ནས་མར་བྱོན་ནས་ལྷ་སར་སླེབས་ཏེ།ཇོ་བོ་ལ་མཆོད་
(༡༦ན)པ་ཆེན་པོ་ཕུལ་བས་འཇའ་འོད་དང་རོལ་མོའི་སྒྲ་ནམ་
མཁར་གྲགས་པ་དང་། མེ་ཏོག་གི་ཆར་ཆེན་པོ་བབས་ཏེ་ངོ་མཚར་
བའི་ལྟས་མང་དུ་བྱུང་བས། ཐམས་ཅད་དད་ཅིང་ཆོས་ཞུས་སོ། །དེ་
ནས་གྲྭ་ཐང་དུ་བྱོན་ནས། དེར་བཞུགས་ཏེ་དམ་པ་སངས་རྒྱས་འཕན་
ཡུལ་ཉི་ཕུག་ཏུ་བཞུགས་པ་ལ། ཞིང་སྐྱོང་གི་མཁའ་འགྲོ་མ་གཅིག་གིས་
ལབ་ཀྱི་སྒྲོན་མ་གྲྭ་ཐང་ན་བཞུགས་ཟེར་བ་བྱུང་བས། དམ་པ་གྲྭ་ཐང་
དུ་བྱོན་པ་དང་། ལབ་སྒྲོན་གནས་ལ་བསྐོར་བ་མཛད་པ་དང་འཕྲད་
དེ༑ ལབ་སྒྲོན་གྱིས་དམ་པ་ལ་ཕྱག་འཚལ་ནས། སེམས་ཅན་ཐམས་ཅད་
གྲོལ་བར་བྱ་བའི་གདམས་པ་གཅིག་ཞུ་བྱས་པས། དམ་པ་རིན་པོ་ཆེའི་
ཞལ་ནས། ལབ་སྒྲོན་ལ་བསྔགས་པ་བརྗོད་པ། ཤེས་རབ་བཞི་དང་ལྡན་
པ་ཡི། །ཡུམ་ཆེན་མཁའ་འགྲོའི་སྤྲུལ་པ་ཁྱོད། །རྣམ་ཐར་གསུམ་གྱིས་སྒོ་
འབྱེད་ནས། །བདུད་ཀྱི་དཔུང་རྣམས་ཕམ་མཛད་མ། །ལབ་ཀྱི་སྒྲོན་མ་
ཁྱོད་ལ་ནི། །བདག་དང་ལྷར་བཅས་ཕྱག་འཚལ་ལོ། །བདག་ཀྱང་ཁྱོད་
ལ་ཡིད་རང་ཕུལ། །ཁྱེད་ཀྱི་ཡོན་ཏན་ཐུགས་རྗེའི་རྩལ་གྱི་ནི། །སྙིགས་
མའི་སེམས་ཅན་སྨིན་གྲོལ་མཛད་ལགས་ཀྱང་། །ཕྱི་རབས་དོན་དུ་ངས་
ཀྱང་གདམས་ངག་བཤད། །ཅེས་གསུངས་ནས། ཇོ་མོ་མཁར་སྒོ་མ་
དང་༑ ཇོ་མོ་ཆོས་མཚོ་དང་། ལབ་སྒྲོན་དང་གསུམ་ལ་ཕ་རོལ་ཏུ་ཕྱིན་

པ་བཀའ་མདོ་རྒྱུད་དོན་གྱི་མན་ངག་གི་སྒོ་ནས། ཆོས་དབང་སེམས་ལ་
བསྐུར་( ༡༦བ)བའི་ཏིང་ངེ་འཛིན་གྱི་དབང་བཞི་ཟབ་པའི་དོན་གྱི་
གདམས་པ་དྲོད་ཚད་ཞལ་ཤེས།ནམ་མཁའ་སྒོ་འབྱེད་ཀྱི་ངོ་སྤྲོད་འཕོ་
བའི་གདམས་ངག་དང་བཅས་པ་ལྷག་ལུས་མེད་པར་གནང་། ཡང་
ལབ་སྒྲོན་མའི་ཞི་བྱེད་ཀྱི་སྐོར་དང་། གཅོད་ཚོགས་དྲུག་གི་གདམས་པ་
རྣམས་དང་། ཞི་བྱེད་ཧཱུཾ་སྐོར་དང་། དམར་ཁྲིད་སྐོར་དང་། ཕཊ་ཆོས་
སྐོར་གསུམ་དང༌། ཨུཏྤ་ལའི་བརྡ་ཆོས་དང༌། སྒྱུ་འཕྲུལ་ཆེན་མོ་དང་།
ཇོ་མོ་ཞལ་གཉིས་མ་དང་། བཀའ་བརྒྱད་བླ་མའི་རྣལ་འབྱོར་ཟབ་ལམ་
མ་དང་། འཕོ་བ་གྲོང་འཇུག་གི་གདམས་པ་རླུང་སེམས་འདྲེན་པའི་
གནད་ཀྱི་ལྷག་པའི་ལམ་ཞུགས་མ་དང༌། སྒྱུ་ལུས་རྨི་ལམ་དང་བར་དོ་
འབྱོངས་ཚུལ་ཅིག་ཅར་དུ་སྟོན་པའི་ཕྲ་ཐིག་གི་མན་ངག་གི་གནད་
དང་།༑ འཁྲུལ་གཅོད་བཀའ་རྒྱ་མའི་མན་ངག་དུར་ཁྲོད་ཆེན་མོའི་
དམིགས་བྱ་གདན་ཐོག་གཅིག་ཏུ་གཅོད་པའི་གདམས་པ་བརྒྱད་དང་
བཅས་པ་ལ་ལྷག་ལུས་མེད་པར་ཞུས་ལན་ཐུགས་སུ་ཆུད་པར་བྱས་
ནས་དམ་པ་རིན་པོ་ཆེ་ལ་བསྟོད་པ་འདི་མཛད་དོ། ། ༈ ཕ་ཀུན་ཤེས་ཀུན་རིག་དམ་པ་པོ། །དུས་གསུམ་སངས་རྒྱས་
ཐམས་ཅད་ཀྱི། །ཐུགས་ཀྱི་སྲས་མཆོག་འགྲོ་བའི་མགོན། །སྤྲུལ་པའི་སྐུ་
ལ་ཕྱག་འཚལ་ལོ། །ཞེས་པའི་བསྟོད་པ་དང་། དབུས་ཕྱོགས་སུ་ལོ་
གསུམ་བཞུགས། དེ་ནས་ལ་སྟོད་ངོས་སུ་ཡར་བྱོན་ནས་ཡབ་ཡུལ་དུ་ཟླ་
དྲུག་བཞུགས་སོ། །འདི་ཡང་གྲྭ་ཐང་དུ་དམ་པས་གསུངས་པ། དེ་ནས་
ཡེ་ཤེས་མཁའ་འགྲོ་( ༡ ༧ན)ཆེན་མོ་དུས་གསུམ་གྱི་སངས་རྒྱས་
ཡེ་ཤེས་མཁའ་འགྲོ་( ༡ ༧ན)ཆེན་མོ་དུས་གསུམ་གྱི་སངས་རྒྱས་

ཐམས་ཅད་བསྐྱེད་པའི་ཡུམ་མཆོག་ཡེ་ཤེས་ཀྱི་མཁའ་འགྲོ་མ་ཐམས་
ཅད་ཀྱི་གྲོལ་ཕུག་ཤེས་རབ་ཡེ་ཤེས་གསང་བ། བདེ་མཆོག་རིག་པའི་རྡོ་
རྗེ་ཕག་མོ། བདག་མེད་གསང་ཆེན་མཁའ་འགྲོའི་གཙོ་མོ། ཆོས་
དབྱིངས་འགྱུར་མེད་མཐིང་ནག་ཁྲོས་པའི་སྐུར་སྟོན་མཁའ་འགྲོ་
ཡ་ས ིན་མཡོངས་ལ་དབང་བསྒྱུར། ཤེས་རབ་ཆེན་པོའི་གཙོ་མོ་མཆོག་ཏུ་གྱུར་
པའི་རྡོ་རྗེ་བདུད་འདུལ་མ་ཞེས་པ་འདི་མཁའ་སྤྱོད་དག་པའི་ཞིང་
ཁམས་ན་བཞུགས་ཀྱང་། ལས་ཀྱིས་བསྡུས་པ་དང་སྨོན་ལམ་གྱི་དབང་
གིས་རྒྱ་གར་སེར་སྐྱའི་གྲོང་དུ་འགྲོ་བའི་དོན་ལ་དགོངས་ཏེ། ར་ཙ་ཤྲཱི་
ཤྭ་ར་ཨཱརྱའི་སྲས་སུ་སྐུ་འཁྲུངས་ཏེ་སྨོན་ལམ་གྲུབ་དུ་མཚན་བཏགས་
པ་སྟེ། བོད་དུ་གདུལ་བྱའི་སྐལ་བར་བབས་པའི་ལུང་སངས་རྒྱས་ཉིད་
ཀྱིས་བསྟན་པ་ནི། དེ་ཡང་མདོ་དྭངས་སྙིགས་འབྱེད་པའི་ལེའུ་བརྒྱད་
ཅུ་རྩ་གཉིས་ལས། སྙིགས་མ་རྩོད་པ་རྒྱས་པའི་དུས། །བྱང་ཕྱོགས་ཁ་བ་
ཅན་ལྗོངས་སུ། །རྒྱལ་བའི་ཡུམ་གྱི་སྤྲུལ་པ་ནི། །སྒྲོན་མའི་མཚན་ཅན་
འབྱུང་བར་འགྱུར། །ཞེས་གསུངས་པ་དང་། ཡང་འཇམ་དཔལ་རྩ་བའི་
རྒྱུད་ཀྱི་རྒྱལ་པོ་ལས། །ང་ཡི་བསྟན་པའི་སྙིགས་མ་ལ། །ཁ་བ་ཅན་ཞེས་
བྱང་ཕྱོགས་ལྗོངས། །ཤེས་རབ་ཡུམ་ཆེན་ཐུགས་སྤྲུལ་ནི། །ལབ་ཀྱི་སྒྲོན་
མ་ཞེས་པ་འབྱུང་། །སྐྱེ་མེད་སྙིང་པོའི་དོན་སྟོན་ཅིང༌། །གྲོང་དང་གྲོང་
ཁྱེར་( ༡ ༧བ)རི་སུལ་དང༌། །དུར་ཁྲོད་བས་མཐའ་ཁྱབ་པར་ཉུལ། །
དེ་ཡི་ཆོས་ནི་རྒྱས་པར་འགྱུར། །ཞེས་སངས་རྒྱས་ཀྱིས་ལུང་བསྟན་པའི་
པཎྚི་ཏ་དོན་གྲུབ་རིན་ཆེན་བྱ་བ་དེ། བོད་གདུལ་བྱའི་སྐལ་བར་བབས་
པ་དང་། ཁྱད་པར་དུ་མུ་སྟེགས་ཀྱི་མཁའ་འགྲོ་བཞིས་བོད་དུ་སྐྱེ་བ་

བཞེས་ནས། བོད་ཐམས་ཅད་ལ་དབང་བསྒྱུར་དོག་པ་དང་། མུ་སྟེགས་
ཀྱི་མཁའ་འགྲོ་མ་བཞི་འདུལ་བའི་དུས་ལ་བབས་པར་དགོངས་ནས།
ཡེ་ཤེས་ཀྱི་མཁའ་འགྲོ་མ་བཞིར་སྤྲུལ་ནས་བྱོན་ཏེ། དེ་ཡང་ལ་སྟོད་ཀྱི་
མ་ཅིག་ཞ་མ་དང་གཅིག་སྟེ། དེས་ནི་ལམ་འབྲས་ཀྱི་སྒོ་ནས་འདུལ་བ་
ཡིན༑ འབྲིང་འཚམས་ཀྱི་ཞང་ལྕམ་བྲོད་ཆུང་མ་དང་གཉིས་ཏེ། དེས་ནི་
རྫོགས་པ་ཆེན་པོའི་སྒོ་ནས་འདུལ་བ་ཡིན། སྣ་ནམ་གྱི་ཤེལ་ཟ་སྒྲོན་ནེ་
མ་དང་གསུམ་སྟེ་དེས་ནི་ཕྱག་རྒྱ་ཆེན་པོའི་བརྡ་ཆོས་བཞི་འདྲེས་ཀྱི་སྒོ་
ནས་འདུལ་བ་ཡིན།ལབ་ལུང་བར་གྱི་ལབ་སྒྲོན་ནི་ཀུན་གྱི་གཙོ་མོ་
ཡིན་པ་དང་བཞི་སྟེ།དེ་ནི་བདུད་བཞི་གཅོད་པ་ཕུང་པོའི་གཅེས་
འཛིན་བཏང་ནས་ཤ་ཁྲག་གཟན་དུ་བོར་བའི་སྒོ་ནས་འདུལ་བ་ཡིན་
ནོ༑ །འདུལ་རྒྱུའི་མུ་སྟེགས་ཀྱི་མཁའ་འགྲོ་མ་བཞི་ནི། སྤར་ཕུའི་སྤར་བ་
དཀར་མོ། སྟོད་ལུང་གི་ཆད་མོ་ནམ་མཁའ། གཙང་གི་ཤེལ་མོ་རྒྱལ་
ལྕམ༑ ལྷ་ལྡིང་གི་ཞང་མོ་ལྷ་ཁྲིད་དང་བཞི་འདུལ་བས། ཕྱི་ཡེ་ཤེས་ཀྱི་
མཁའ་འགྲོ་མ་བཟང་པོ་བཞིར་གྱུར་ནས་སེམས་ཅན་གྱི་དོན་བྱེད་
ནུས་པ་རེ་རེ་བྱུང་ངོ༌། །ཞེས་དམ་པ་རིན་པོ་ཆེས་གྲྭ་ཐང་དུ་གསུངས་
( ༡ ༨ན)པའོ༑ །དེ་ལྟ་བུའི་ལབ་ཀྱི་སྒྲོན་མ་དེ་དགུང་ལོ་བཅུ་གསུམ་
དུས་སུ་ཡུམ་འདས་པ་མཁའ་སྤྱོད་དུ་གཤེགས། དགུང་ལོ་བཅུ་དྲུག་གི་
དུས་སུ་ཡབ་འདས་པ་རྒྱ་གར་དུ་སྐུ་འཁྲུངས་ཏེ་སེམས་ཅན་གྱི་དོན་
བྱེད་ནུས་པ་གཅིག་ཏུ་བྱུང་ངོ༌། །དགུང་ལོ་ཉི་ཤུའི་དུས་སུ་ཨ་ལྕེ་སྟོན་
མཚོ་ལྷག་མེད་དུ་མཁའ་སྤྱོད་དུ་གཤེགས་ཏེ། ཡུམ་འབུམ་ལྕམ་དང་
དེར་མཇལ་ལོ། །ཨ་བོ་ཆེ་བ་ཤཱཀྱ་རྒྱལ་མཚན་ནི་སྡེ་སྣོད་ཐམས་ཅད་ལ་

མཁས་པའི་གྲྭ་ཐོགས་ཆོད་ནས་གྲྭ་སྐྱོང་ཡང་མཛད་དེ།གསང་སྔགས་
ལ་གྲུབ་པ་བརྙེས་པ་སྐུ་ལུས་ཀྱི་དྲོད་ཚད་ཐོབ་བོ། །ཆུང་བ་དཔལ་འོད་
ཁྲི་སྡེ་བྱ་བ་དེ། ཡབ་ཀྱི་མལ་དུ་སྡེ་སྐྱོང་ཞིང་སངས་རྒྱས་ཀྱི་བསྟན་པའི་
ཞབས་ཏོག་ལྷག་པར་ཡང་བརྩོན་པ་དང་། བསོད་ནམས་དར་རྒྱས་
ཀྱིས་སྟོབས་ཆེ་བར་འདུག་གོ །དེ་ནས་ལབ་སྒྲོན་བླ་མ་གྲྭ་པའི་དྲུང་དུ་
ཕྱིན་ཏེ། ལབ་སྒྲོན་གྱི་དང་པོའི་ལོ་རྒྱུས་བསྡུས་པ་ཅུང་ཟད་སྨོས་པ་
རྣམ་ཐར་གྱི་ལེའུ་དང་པོའོ།། །།
ཝཱདཱཎསཱུ བྷཱུ

གཉིས་པ། མ་ཅིག་གི་ལོ་རྒྱུས་མདོར་བསྡུས་པའི་ལེའུ།
དེ་མན་ཆད་གདུལ་བྱ་འདི་དང་འཕྲིན་ལས་ཀྱི་མཛད་ཚུལ་ཟུར་
ཙམ་ཞིག་བརྗོད་པར་བྱ་སྟེ། དེ་ནས་བླ་མ་གྲྭ་པའི་ཡོན་བདག་མོ་ལྷ་མོ་
སྒྲོན་བྱ་བའི་རབས་ཆད་བཟའ་བ་གཉིས་འབྱོར་པ་དང་ལྡན་པའི་བླ་
མ་ལ་ཞུ་བ་བྱས་ནས། ཁྱེད་ཀྱི་མཆོད་གནས་དཔོན་མོ་དེ་ངེད་བཟའ་
བའི་མཆོད་གནས་མཛད་པར་ཞུ་དང་། ངེད་ཀྱིས་ཟོག་གང་ཡོད་
རྣམས་ཁོང་ལ་འབུལ་བའི་གཏོང་སྒོ་འབྱེད་པའི་ཅིས་ཀྱང་ཞུ་བ་
( ༡ ༨ བ)གནང་དགོས་ཟེར་ཏེ། བླ་མས་དེ་བྱ་ཡིས་གསུངས་ནས་ལབ་
སྒྲོན་ལ། ཁྱེད་ཨེ་ཆུང་གི་གྲོང་དུ་ལྷ་མོ་སྒྲོན་གྱི་མཆོད་གནས་བྱེད་པ་ལ་
ཟླ་གཅིག་བཞུད་ལ་འབུམ་ཚར་སུམ་ཅུ་ཚར་བར་མཛོད་དང་། ཁོང་
བཟའ་བའི་དངོས་པོ་ཐམས་ཅད་ཁྱེད་ལ་ཕུལ་བ་ཡོད་གསུངས། དེ་
ནས་ཇོ་ཆུང་མ་བསོད་ནམས་བླ་མ་མཇལ་དུ་སོང་ནས་འབུམ་ཀློག་པ་
ལ་འགྲོའམ་ཞུས་པས། བླ་མས་སོང་དང་སྔོན་གྱི་ལས་ཀྱི་རྟེན་འབྲེལ་
ཡོད་པས་འགྲོ་དོན་འབྱུང་གིས་གསུངས་པ་དང༌། དེ་ནས་བླ་མ་རྣམ་
གཉིས་ཀྱིས་བཀའ་གནང་བའི་ཨེ་ཆུང་དུ་འགྲོ་སྙམ་པའི་ནུབ་མོ་
མཁའ་འགྲོ་མ་དམར་མོ་དཔྲལ་བར་མིག་གཅིག་ཡོད་པ་ཞིག་བྱུང་
ནས་རྒྱ་གར་གྱི་ཐོད་པ་བྷ་ཏྲ་ཡ་ཞེས་པ་དང་ཐབས་ཤེས་མཛོད་དང་།
འགྲོ་བའི་དོན་ཆེན་པོ་བྱུང་ནས་ཕྱིར་མི་ལྡོག་པའི་ས་ནོན་པ་ཡིན་ཟེར་
ནས་ཡལ་ནས་ཐལ་ལོ། །ཐོ་རངས་དུས་སུ་མཁའ་འགྲོ་མ་མཐིང་ནག་

ཁྲོས་པའི་ཆ་བྱད་ཅན་གཅིག་གིས། སངས་རྒྱས་ཐོད་པའི་རྣམ་པར་
སྤྲུལ་པ་བྷ་ཏྲ་ཡ་བྱ་བ་དང་ཐབས་ཤེས་རབ་ཀྱི་སྒོ་ནས་གསང་སྔགས་
ལམ་དུ་བྱེད་པའི་དོན་དུ་སྙོམས་པར་འཇུག་ལ་རིགས་རྒྱུད་ཀྱང་སྤེལ་
དང་། བསྟན་པ་དར་རྒྱས་སུ་གྱུར་ཅིང༌། ས་བཅུའི་ཕ་རོལ་དུ་ཕྱིན་ནོ་
གསུངས་ནས་ནམ་མཁའ་ལ་ཡལ་ཏེ་ཐལ་སྙམ་ཙ་ན་མནལ་སངས་སོ།
དེ་ནས་ནང་པར་ནས་ཨེ་ཆུང་དུ་སོང་བའི་ནུབ་མོ་བཙུན་མ་གཅིག་
གིས་རྩར་ཉལ་ཏེ་ནམ་གྱི་གཞུང་ལ་བུད་མེད་དཀར་མོ་བདུན་བྱུང་
ནས༑ རྣལ་འབྱོར་མ་( ༡ ༩ན) ཁྱོད་དང་རྒྱ་གར་གྱི་པཎྚི་ཏ་ཐོད་པ་བྷ་
ཏྲ་གཉིས་ལས་ཀྱི་སྨོན་ལམ་མཐུན་པས། སེམས་ཞུམ་པ་མེད་པར་ལས་
ལ་སྤྱོད་ཅིག་བདུན་གས་མགྲིན་གཅིག་ཏུ་ཟེར་སྐད། དེ་ནས་ཇོ་མོའི་
ཐུགས་དགོངས་ལ། ལུང་བསྟན་འདི་རྣམས་ཅི་འདྲ་ཡིན་བདུད་ཀྱིས་
བསླུ་བ་ཡིན་ནམ། བླ་མ་རྣམ་གཉིས་ཀྱིས་མཁྱེན་པ་ཡིན་ནམ་སྙམ་སྟེ།
འདི་བདུན་ལ་དྲི་བ་ཞིག་བྱེད་དོ། །སྙམ་ཙ་ན་མཁའ་འགྲོ་མ་བདུན་
ཡལ་ཏེ་ཐལ་ལོ། །དེ་ནས་ནམ་ཐོ་རངས་ཁ་ལ་དངོས་སུ་བུད་མེད་
དཀར་མོ་གཅིག་གིས་དྲེའུ་དཀར་པོ་གཅིག་ཞོན་ནས་བྱུང་སྟེ། མ་ཅིག་
གསང་ཆེན་ཡེ་ཤེས་ཀྱི་མཁའ་འགྲོ་མ་རྡོ་རྗེ་བདུད་འདུལ་ཆེན་མོ་ཁྱེད་
བསུ་བ་ལ་འོང་བས་བྱོན་ནོ་ཟེར་རོ། །དེ་ནས་མ་ཅིག་གིས་ཁྱོད་གང་
ནས་འོང་སུ་ཡིན་བྱས་པས། བུད་མེད་དཀར་མོ་དྲེའུ་ལས་བབ་སྟེ།
ཕྱག་བཙལ་ནས་འདི་སྐད་སྨྲས་སོ། །ང་ནི་དུང་སྐྱོང་མ་ཡིན་ནོ། །བླ་མ་
ཐོད་པ་བྷ་ཏྲའི་བཀའ་ཉན་ནས་འདིར་འོང་བ་ཡིན། ཁྱེད་ནི་ངེད་ཀྱི་
རྗེ་མོ་ཆེན་མོ་གསང་ཆེན་ཡེ་ཤེས་ཀྱི་ཡུམ་ཆེན་ཡིན་ཟེར། དེ་ནས་ཡང་

མ་ཅིག་གིས་གསུངས་པ། ཐོད་པ་བྷ་ཏྲ་ཡ་བྱ་བ་དེ་རིགས་རྒྱུད་གང་
ཡིན༑ ཡུལ་གང་ན་ཡོད་བྱས་པས་བུད་མེད་ན་རེ། བླ་མ་བྷ་ཏྲ་ཡའི་ཡུལ་
རྒྱ་གར་ཀོ་ས་ལ་ཡིན། ཡབ་ཤཱཀྱའི་བཙད་པོ་རཏྣ་སིདྡྷི་བྱ་བ་ཡིན། ཡུམ་
ནི་ས་མ་ཏི་བྱ་བ་ཡིན། བླ་མ་ཁོང་རང་ནི་སངས་རྒྱས་ཐོད་པའི་སྤྲུལ་པ་
བྷ་ཏྲ་ཡ་བྱ་བ་ཕྱི་( ༡ ༩ བ)སྡེ་སྣོད་དང༌། ནང་རྒྱུད་སྡེ་ལ་མཁས་ཤིང་
ཁྱད་པར་འཁོར་ལོ་བདེ་མཆོག་ལ་མངའ་བརྙེས་པ་གྲུབ་པ་ཐོབ་པའི་
རྣལ་འབྱོར་པ་ཆེན་པོ་ཡིན་པ་དེ། ཡུམ་ཆེན་མོ་ཁྱེད་ལ་མཇལ་བའི་
ཆེད་དུ་འདིར་བོད་དུ་བྱོན་ནས་ཨེ་ཆུང་ན་བཞུགས་ནས་ཁྱེད་བསུ་བ་
ལ་ང་བཏང་བ་ཡིན་ཟེར་ནས་དྲེའུ་ཞོན་ནས་བྱོན་པར་ཞུ་ཟེར་ནས་
ཐལ་ལོ། །དེ་ནས་ནང་པར་སྔ་མོ་ནས་ཞུགས་པས་ཉི་མ་ཕྱེད་ཙམ་ཤེལ་
གྲོང་དུ་སླེབས་ཏེ། སྟོན་པ་ཤེས་རབ་འབུམ་བྱ་བའི་སྡེ་སྣོད་ལ་མཁས་
པ་ཆེན་པོ་གཅིག་གིས་གྲྭ་པ་སུམ་བརྒྱ་ཙམ་ལ་ཕར་ཕྱིན་གྱི་བཤད་པ་
བྱེད་པ་ཅིག་འདུག །དེར་མ་ཅིག་ཕྱིན་ནས་དགེ་བཤེས་རྣམས་ཀྱིས་ཇོ་
མོ་ཁྱོད་ཟླ་བ་རྒྱལ་མཚན་གྱི་སྲས་མོ་ལབ་སྒྲོན་ཟེར་བའི་མིག་གསུམ་
ཡོད་པ་ཞིག་གྲགས་པ་དེ་ཁྱོད་ཡིན་ནམ་ཟེར་སྐད། ང་ཡིན་བྱས་པས་
དེ་ན་ཁྱོད་མཁའ་འགྲོ་མ་ཡིན་ཟེར་བ་གྲགས་ཤིང་། ཕར་ཕྱིན་ལ་
མཁས་ཟེར་བས་ངེད་དང་ཆོས་ཀྱི་རྩོད་པ་བྱེད་དོ་ཟེར་སྐད། རྩོད་པ་
བྱའི་སྨྲས་པས། དགེ་བཤེས་གང་གྲགས་པ་བདུན་དང་རྩོད་པ་བྱས་
པས༑ དགེ་བཤེས་རྣམས་ཀྱིས་གླགས་མ་རྙེད་ནས། གྲྭ་པ་ཐམས་ཅད་
ཀྱིས་རྣལ་འབྱོར་མ་ཁྱོད་ཡུམ་ཆེན་མོའི་སྤྲུལ་པ་ཡེ་ཤེས་ཀྱི་མཁའ་འགྲོ་
མ་དངོས་ཡིན་ཟེར་བ་བདེན་པ་འདྲ་མོད། ད་ངེད་ཀྱི་བླ་མ་ལ་མཇལ་

འགྲོའམ་ཟེར། འགྲོ་བྱས་ནས་སོང་ཙ་ན། ད་རུང་མ་འབྱོན་ཟེར་ནས།
འགྲོ་ས་མེད་དམ་སྙམ་ནས་དེར་བསྡད་ཙ། གྲྭ་པ་ཉི་( ༢་ན)ཤུ་རྩ་
ལྔས་སྤོས་དུད་རོལ་མོ་མང་པོས་བསུ་བ་བྱས་ཏེ། བླ་མའི་དྲུང་དུ་ཕྱིན་
ཏེ༑ བླ་མ་འཇམ་དབྱངས་དམར་པོ་དངོས་སུ་མཐོང་ནས་ཕྱག་བཙལ་
བས༑ ཕྱག་མ་བཞེས་ནས། མ་ཅིག་སྒྲོལ་མ་བྱོན་ལགས་སམ་གསུངས་
ནས་ཁྲི་ཐོག་ཏུ་བཞེངས་པར་མཛད་དེ། དེ་ནས་མ་ཅིག་བླ་མའི་
བཞུགས་ཁྲིའི་ཟུར་དུ་གདན་གསུམ་བརྩེགས་ཏེ་བཞུགས། བླ་མས་མ་
ཅིག་སྒྲོལ་མ་དཀར་མོ་ལ་གཟིགས། དེ་ནས་བླ་མ་དང་མ་ཅིག་ཆོས་ཀྱི་
གད་བདར་ཐེའུ་ཙམ་བྱུང་བས། བླ་མས་ལབ་སྒྲོན་ལ་ཡིད་རངས་ཏེ་
དགའ་བ་སྟེར། ལབ་སྒྲོན་གྱིས་བླ་མ་ལ་ཆོས་ཞུ་བྱས་པས། བླ་མས་ཁྱེད་
ཀྱིས་མ་དགོངས་པའི་ཆོས་ཅི་ཡང་ངེད་ལ་མེད་དོ་གསུངས། ཡང་ལབ་
སྒྲོན་གྱིས་ཆོས་འབྲེལ་བྱེད་པས་གང་ཡང་རུང་གསུངས་པས་ཆོག་ཞུས།
དེ་ནས་བླ་མས་དེ་འདྲ་བྱའོ་གསུངས་ནས་རྟེན་འབྲེལ་ཡན་ལག་བཅུ་
གཉིས་ལུགས་འབྱུང་ལུགས་བཟློག་གི་ཚུལ་དུ་ལེགས་པར་བཤད་པ་
ཞག་བདུན་གཉིས་ལ་ལེགས་པར་ཉན་ཅིང་གཏན་ལ་ཕེབས་པར་བྱས་
ནས༑ ཆོས་ཐམས་ཅད་རྟེན་འབྲེལ་གྱི་ཚུལ་དུ་མཁྱེན་ཅིང་། ཆོས་ཐམས་
ཅད་རྟེན་འབྲེལ་གྱི་སྒོ་ནས་འཆད་པ་དང་། རྟེན་འབྲེལ་ལ་བརྟེན་ནས་
གྲོལ་བའི་ཚུལ་མཛད་དོ། ། དེ་ནས་ཨེ་ཆུང་དུ་བྱོན་ནས་ལྷ་མོ་སྒྲོན་
ཁང་པའི་ཐོག་ཁར་ཕྱིན་ཏེ། རྣལ་འབྱོར་པ་གཅིག་མིག་རྩ་དམར་ཅིང་
ཤ་( ༢༠བ)མདོག་སྨུག་ལ་ཧུ་རེ་བ་གཅིག་གིས་འཁོར་ལོ་བདེ་མཆོག་
གི་དབང་བླངས་ཤིང་འདུག་པ་དེས། ཡུམ་འོ་མ་རྒྱལ་བར་བྱོན་ལགས་

སམ༑ རྒྱ་སྐད་དུ་སྨྲས་སོ། །ལབ་སྒྲོན་གྱིས་རྣལ་འབྱོར་པ་རྒྱ་གར་ནས་
བྱོན་པ་དབུ་མ་རྨོངས་སམ་གསུངས་ནས་མིག་རྩེ་གཅིག་ཏུ་ཆོས་ཁང་
དུ་བྱོན་ཏེ། འབུམ་ཀློག་པ་དང་། སྐབས་སྐབས་སུ་པཎྜི་ཏ་དང་ཆོས་ཀྱི་
བཤད་པ་དང་རྒྱ་གར་གྱི་ལོ་རྒྱུས་རྣམས་དྲི་བ་བྱས། དེ་ནས་ཞག་བཅུ་
བདུན་རེད་ནས། ཚེས་བརྒྱད་ཀྱི་ནམ་སྲོད་ཡོལ་ཙམ་དུ་བྷ་དྲ་ཡ་དང་
ལབ་སྒྲོན་ཐབས་ཤེས་ཀྱིས་སྙོམས་པར་འཇུག་པས།འོད་ཀྱིས་ཁྱིམ་
ཐམས་ཅད་གང་བས། ཡོན་བདག་མོའི་མར་མེས་ཁྱིམ་འབར་བ་མ་
ཚོར་རམ་སྙམ་ནས། ཐོག་ཁང་དུ་ལྟར་འོང་བས། འོད་ཁ་དོག་སྣ་ལྔ་
འཇའ་འོད་ལྟ་བུས་ཁྱིམ་གང་བའི་ནང་དུ། འོད་དཀར་དམར་ཟླ་བ་
ཙམ་གཉིས་ཁ་སྦྱར་ཏེ་འབར་བ་མཐོང་། གཞན་སུ་ཡང་མ་མཐོང་ནས་
བྲེད་དེ། ཐོག་ཁང་ཕྱི་དེར་འོང་ནས་བསྡད་པས་མནལ་དུ་སོང་། དེ་
ནས་ཐོ་རངས་ཁར་མནལ་སངས་ཏེ་བལྟས་པས། ཆོ་ག་མཁན་པོ་ཇོ་
མོའི་ཙ་ནས་བྱུང་བས། ཡོན་བདག་མོ་ཡིད་མ་བདེ་བ་དང་། འོག་ཁང་
དུ་སོང་ནང་པར་འཚོ་བ་ཁྱེར་ཏེ། མདང་ཆོ་ག་མཁན་པོའི་ཁྱེད་གནག་
གིས༑ ང་ཡང་ཁང་པ་ལ་མར་མེ་འབར་སྙམ་པས་དེར་ཕྱིན་བྱས་པས།
ཇོ་མོས་ཚིགས་སུ་བཅད་པ་འདི་གསུངས་སོ། །
ལུང་བསྟན་ཕལ་ཆེར་བདུད་ཀྱིས་བསླུ་བ་ཡིན།།ཕོ་མོ་གཉིས་
འགྲོགས་རྐྱེན་ངན་བདུད་དང་འགྲོགས། །ཡོན་བདག་(༢༡ ན)མོ་
ཡང་ཁྲེལ་འདྲེས་དེད་ནས་འོང༌། །འགྲོ་བའི་དོན་ཡང་ཅི་ནུས་ཆ་མེད་
དམ༑ །ཞེས་གསུངས་སོ། །དེ་ནས་ཐོད་པ་བྷ་ཏྲ་ཞག་བདུན་ནས་གནས་
འགྲིམ་པ་ལ་བཞུད། ཇོ་མོས་ཟླ་གཅིག་ལ་འབུམ་ཚར་སུམ་ཅུ་ཀློག་ནས།

ཡོན་བདག་ཕོ་མོས་ཆ་རྐྱེན་མང་དུ་ཕུལ་ཅིང་། བླ་མ་གྲྭ་པའི་སར་
བསྐྱལ་ལོ། །ཡོན་བདག་མོས་བྷ་ཏྲ་དང་ཇོ་མོའི་རྒྱུ་མཚན་རྣམས་ཚ་
རོག་དང་གཞན་སུ་ལ་ཡང་མ་བཟླས་ཤིང་གསང༌། མོ་རང་གིས་ཀྱང་
འདི་གཉིས་ཀ་རང་རྒྱུད་པ་མ་བྱུང་སྙམ་པའི་དད་པ་ཐུན་མོང་མ་ཡིན་
པ་ཅིག་སྐྱེས་པ་ལབ་སྒྲོན་ལ་ཞུས་སོ། །དེ་ནས་ལབ་སྒྲོན་གྱིས་བླ་མ་གྲྭ་
པ་ལ་ང་བྷ་ཏྲ་ཏ་བྱ་བའི་ཆོ་ག་མཁན་པོ་གཅིག་གིས་གནག་གི་ཞུས་
པས༑་བླ་མའི་ཞལ་ནས་དེས་འགྲོ་དོན་འབྱུང་བའི་རྟེན་འབྲེལ་ཡོད་
པས༑ སེམས་ཞུམ་པ་མ་བྱེད་གསུངས། དེ་ནས་འབུལ་ནོར་ཁྱེར་ཏེ་
བསོད་ནམས་བླ་མ་མཇལ་དུ་སོང་བ་དང་། ང་ཨེ་ཆུང་དུ་ཐོད་པ་བྷ་ཏྲ་
བྱ་བ་གཅིག་དང་འཕྲད་དེ་གནག་གི་ཞུས་པས།བླ་མའི་ཞལ་ནས།
ཁྱོད་རབ་ཏུ་བྱུང་བའི་བཙུན་མ་ནི་མ་ཡིན་ཞིང་། བྷ་ཏྲ་ཡ་ཡང་རིགས་
ངན་པ་མིན་པས་སྐྱོན་དུ་མི་འགྱུར་རིགས་རྒྱུད་སྤེལ། བྷ་ཏྲ་ཡ་དང་
ལྷན་ཅིག་སྡོད་དང་འགྲོ་བའི་དོན་རྒྱ་ཆེ་ལ་ཡུན་རིང་དུ་དར་རྒྱས་སུ་
འབྱུང་བའི་ལས་དང་རྟེན་འབྲེལ་ཡང་ཡོད་པ་དང་། མདངས་ངའི་རྨི་
ལམ་ཡང་བཟང་བྱུང་གསུངས། དེ་ནས་བླ་མ་རྣམ་གཉིས་ཀྱིས་ཡང་
ལུང་བསྟན་མཛད་པ་དང་། ལུང་བསྟན་གཞན་ཡང་( ༢ ༡ བ)མང་པོ་
བྱུང་བས། ད་ནི་བྷ་ཏྲ་ཡ་དང་རྟེན་འབྲེལ་འགྲིག་པ་ཡིན་སྙམ་སྟེ་
དགུང་ལོ་ཉི་ཤུ་རྩ་གསུམ་དུས་སུ་བྷ་ཏྲ་ཡ་དང་ལྷན་ཅིག་བསྡད་དེ་
དབུས་སུ་མར་བྱོན།  ཉི་ཤུ་རྩ་བཞི་ལ་སྲས་གཅིག་འཁྲུངས་ཏེ། ད་
ལུང་བསྟན་ཐམས་ཅད་ཀྱི་དོན་གྲུབ་པས། བུ་འདི་ལ་གྲུབ་པ་བཏགས་
སོ་གསུངས་ནས། མིང་དུ་གྲུབ་པ་བཏགས་སོ། །དེ་ནས་དབུས་གཙང་

གཉིས་ཀྱི་མི་ཐམས་ཅད་འབར་བས། མི་ཁ་ལ་བྱོལ་ལོ་གསུངས་ནས་
དྭགས་པོར་བྱོན་ནས་ཉང་པོར་ལོ་གཅིག་བཞུགས། དེ་ནས་ཀོང་པོར་
བྱོན་ཏེ་ཉི་ཤུ་རྩ་ལྔ་ལ་སྲས་གཅིག་སྐུ་འཁྲུངས། མིང་གྲུབ་སེ་བཏགས།
ཀོང་པོ་སྐྱབས་ཡང་ཟེར། དེ་ནས་དགུང་ལོ་སུམ་ཅུ་ལ་ང་ལའི་བཀྲ་
དོལ་མགོ་བྱ་བ་ན་ཚོགས་འཁོར་ཆེན་མོ་བྱས་པས། མཁའ་འགྲོ་མ་མང་
པོ་འདུས་པའི་ཚེ་སྲས་མོ་གཅིག་སྐུ་འཁྲུངས་པས། གྲུབ་ཆུང་མ་ཡང་
ཟེར༑ ང་ལར་མཁའ་འགྲོ་འདུ་སར་སྐུ་འཁྲུངས་ཏེ་ལ་འདུས་མ་ཡང་
ཟེར་སྐད། དེ་ནས་སུམ་ཅུ་རྩ་བཞི་ལ་ཡར་བྱོན་ནས་འཕན་ཡུལ་གླང་
ཐང་དུ་བཞུགས། སོ་ལྔ་ལ་མཁའ་འགྲོའི་ལུང་བསྟན་མང་པོ་བྱུང་བ་
དང་༑ འཁོར་བ་ལ་སྐྱོ་བ་སྐྱེ་བའི་ཚུལ་བསྟན་ནས། བུ་མོ་ཡང་དེར་
བཞག་ནས་ལ་སྟོད་དུ་བྱོན། བླ་མ་རྣམ་གཉིས་དང་མཇལ། བསོད
ནམས་བླ་མ་ལ་ཕག་མོ་ཐུགས་སྒྲུབ་ལྷ་ལྔ་ཞུས་པས། དབང་གི་སྔོན་
འགྲོ་ཡན་ལག་བརྒྱད་པ་འདི་ཕུལ། རང་རིག་ཡེ་ཤེས་སྟོན་མཛད་པའི༎
བླ་མ་རྣམས་ལ་ཕྱག་འཚལ་ལོ། །དངོས་གྲུབ་ངེས་པར་( ༢༢ན)སྟེར་
མཛད་པ། །ཡི་དམ་ལྷ་ལ་ཕྱག་འཚལ་ལོ། །སྤངས་རྟོགས་ཕུན་སུམ་
ཚོགས་པ་ཡི། །སངས་རྒྱས་རྣམས་ལ་ཕྱག་འཚལ་ལོ། །ཞི་གྱུར་འདོད་
ཆགས་དང་བྲལ་བའི། །དམ་ཆོས་རྣམས་ལ་ཕྱག་འཚལ་ལོ། །གང་ལ་
ཕུལ་བའི་དོན་ཆེ་བ། །དགེ་འདུན་རྣམས་ལ་ཕྱག་འཚལ་ལོ། །བར་ཆད་
ངེས་པར་སེལ་མཛད་པའི། །ཆོས་སྐྱོང་རྣམས་ལ་ཕྱག་འཚལ་ལོ། །ཇི་
སྲིད་བྱང་ཆུབ་མ་ཐོབ་པར། །ཁྱེད་རྣམས་ལ་ནི་གསོལ་བ་འདེབས། །
ཁྱེད་རྣམས་ལ་ནི་བདག་སྐྱབས་སོ།  ཿ །འདོད་ཡོན་ལྔ་ཡི་མཆོད་པ

འབུལ༑ །སྡིག་པ་མི་དགེ་སོ་སོར་བཤགས། །འགྲོ་ཀུན་དགེ་ལ་རྗེས་ཡི་
རང་༑ །ཆོས་ཀྱི་འཁོར་ལོ་བསྐོར་དུ་གསོལ། །མྱ་ངན་མི་འདའ་བཞུགས་
སུ་གསོལ། །དགེ་རྩ་སེམས་ཅན་དོན་དུ་བསྔོ། །ཞེས་པ་ཡན་ལག་བརྒྱད་
པ་འདི་ལབ་སྒྲོན་གྱིས་མཛད་དེ་ཕུལ་བས། བླ་མ་ཡང་མཉེས་སོ། །དེ་
ནས་དབང་རྫོགས་པར་བསྐུར་ཏེ། བླ་མས་མཁའ་འགྲོ་མར་དངོས་སུ་
མཐོང་།༑ ལབ་སྒྲོན་ཡང་དེ་ཕྱིན་ཆད་མཁའ་འགྲོ་མའི་བསྐྱེད་རིམ་ལ་
བརྟན་པ་ཐོབ་པའི་ཚུལ་མཛད་དེ། བླ་མའི་གསང་སྔགས་བླ་ན་མེད་པ་
ཉམས་སུ་ལེན་ཅིང་འཆད་རྩོད་དང་རྩོམ་པ་ལ་དབང་བའི་ལུང་
འབོག་གསང་མཚན་རྡོ་རྗེ་དབྱིངས་ཕྱུག་མ་བཏགས་སོ། །བླ་མ་གྲྭ་པ་
ལ་རྟེན་འབྲེལ་ཡན་ལག་བཅུ་གཉིས་བགྲོ་གླེང་ཕུལ་བས་བླ་མ་མཉེས་
ཏེ༑ རྟེན་འབྲེལ་ཡན་ལག་བཅུ་གཉིས་ལུགས་འབྱུང་ལུགས་
( ༢༢བ)ལྡོག་གི་ཚུལ་དུ་བཤད་པ་དང་། ཉམས་སུ་བླངས་ཚུལ་དང་།
གོ་དོན་དང་། གཏན་ལ་འབེབས་ཚུལ་དང་བཅས་པ་ལ་དེང་སང་ཁྱེད་
པས་གྲགས་པ་འདི་སྐོར་ན་མེད་པས། རྟེན་འབྲེལ་གྱི་གྲུབ་ཐོབ་ཆེན་མོ་
ཡིན་ནོ་གསུངས། དེ་ནས་སེམས་བསྐྱེད་ཀྱི་ཆོ་ག་གཅིག་ཞུ་བྱས་པས།
བླ་མའི་ཞལ་ནས། ཁྱེད་ལ་སེམས་བསྐྱེད་འབོག་དགོས་པ་མེད། ཁྱེད་
རང་རྩོད་པ་དང་བྲལ་བའི་གྲུབ་ཐོབ་ཆེན་མོ། ཆོས་བདག་ཆེན་མོ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བསྐྱེད་པའི་ཡུམ་
ཆེན་མོ། མདོ་རྒྱུད་གཉིས་ལ་རང་དབང་ཐོབ་པའི་སྤྱན་མ་ཆེན་མོ།
སེམས་ཅན་ཐམས་ཅད་ལ་བུ་བཞིན་བརྩེ་བའི་མ་མ་ཆེན་མོ། ཆོས་
ཐམས་ཅད་ཀྱི་གཏེར་མཛོད་དང་གྲོལ་ཕུག་ཆེན་མོ་ཡིན་པས། ཁྱེད་ལ་

སེམས་བསྐྱེད་ཀྱི་ཆོ་ག་མི་དགོས་ཤིང་། ང་ནི་ཁྱེད་ཀྱི་དྲུང་དུ་ཟླ་བའི་
འོག་ཏུ་སྐར་མ་དང་འདྲ་སྟེ། འོན་ཀྱང་ང་ཁྱེད་ཀྱི་སློབ་དཔོན་གྱི་རྣམ་
པར་གྱུར་པས་རྟེན་འབྲེལ་འགྲིག་པའི་ཕྱིར་དུ། ཆོ་ག་བྱ་ཡི་གསུངས་
ནས༑ སེམས་བསྐྱེད་ཀྱི་ཆོ་ག་འབོག །དགེ་བསྙེན་གྱི་སྡོམ་པ་ཡང་འབོག།
དེའི་ཚེ་བླ་མ་སངས་རྒྱས་ཤཱཀྱ་ཐུབ་པ་དངོས་སུ་གཟིགས། དེའི་གཡས་
སུ་འཇམ་དབྱངས་དང་། གཡོན་དུ་སྤྱན་རས་གཟིགས་དང་། མདུན་དུ་
ཕྱག་ན་རྡོ་རྗེ་དང༌། གཙོ་འཁོར་བཞི་དངོས་སུ་གཟིགས་ནས། ཕྱག་
བཙལ་ཏེ་བསྟོད་པ་འདི་མཛད་དོ། །འཛམ་བུའི་ཆུ་གསེར་ལྟ་བུ་
( ༢ ༣ན)བརྗིད་པའི་སྐུ། །མགོན་པོ་ཐམས་ཅད་མཁྱེན་ལ་ཕྱག་འཚལ་
ལོ༑ །གཞོན་ནུའི་མཛེས་ཚུལ་ཡོན་ཏན་ལྡན། །འཇམ་པའི་དབྱངས་ལ་
ཕྱག་འཚལ་ལོ། །སྙིང་རྗེས་ངེས་པར་གང་བ་ཡི། །སྤྱན་རས་གཟིགས་ལ་
ཕྱག་འཚལ་ལོ། །མཐུ་སྟོབས་ཆེན་པོས་གདུག་པ་འདུལ། །རྡོ་རྗེ་འཛིན་
ལ་ཕྱག་འཚལ་ལོ། །ཞེས་ཕྱག་འཚལ་ཏེ། བླ་མ་དང་སངས་རྒྱས་དབྱེར་
མེད་པར་ལུང་འབོག་པའི་སྣང་བ་བྱུང་། སྤྱན་རས་གཟིགས་ཞལ་
གཅིག་ཕྱག་གཉིས་ཀྱིས་རིལ་བ་སྤྱི་བླུགས་བསྣམས་པའི་ནང་ནས་འོད་
དཀར་པོའི་རྒྱུན་བྱུང་བས་ལུས་ཐམས་ཅད་འོད་ཀྱིས་ཁྱབ་པར་བྱས།
འཇམ་དབྱངས་ཀྱི་ཕྱག་གཡས་པས་རལ་གྲི་སྔོན་པོ་ནམ་མཁའི་མདོག་
འདྲ་བ་འོད་ཟེར་ལྔ་འབར་བ་གཅིག་གིས་སྙིང་གར་གདེང་ཏེ་
བསད་པའི་ཚུལ་མཛད། ཕྱག་རྡོར་གྱིས་རྡོ་རྗེ་ནག་པོ་གཅིག་ལ་རྡོ་རྗེའི་
ཚྭ་ཚྭ་འཕྲོ་བ་ཅིག་བསྣམས་ནས་བགེགས་ཐམས་ཅད་བསྐྲད་པའི་ཚུལ་
མཛད་དེ། སྙམ་པ་དེ་རྣམས་ཀྱི་སྣང་བ་བྱུང་ནས། བྱང་སེམས་ཀྱི་སྡོམ་

པ་དང་དགེ་བསྙེན་མ་བྱས་པའི་ཚུལ་མཛད་དོ། །དེ་ནས་བླ་མས་མར་
དབུས་སུ་བྱོན་ལ་རི་དམར་པོ་ཟངས་དམར་གྱི་མདོག་འདྲ་བར་
གདུལ་བྱའི་འགྲོ་དོན་འབྱུང་བར་ཡོང་གསུངས་ནས་ལུང་བསྟན་ཀྱང་།
ད་དུང་ལ་སྟོད་དུ་དམ་པ་མཇལ་དུ་འགྲོ །དེ་ནས་མར་དབུས་སུ་འགྲོ་
ཞུས་པས། དེ་འདྲ་མཛོད་གསུངས། དེ་ནས་མ་ཅིག་དེང་རིར་བྱོན་ཏེ་
དམ་པས་མཁྱེན་( ༢ ༣ བ) ནས་ལབ་སྒྲོན་བྱོན་པས། བསུ་བ་བྱེད་དོ་
གསུངས་ནས་དིང་རི་བ་ཐམས་ཅད་ཀྱིས་བསུ་བ་བྱས། དམ་པ་དང་
མཇལ་ནས་གདམས་པ་ཟབ་མོ་ཁྱད་པར་ཅན་ཞིག་ཞུ་བྱས་པས། དམ་
ལ་མས་པའི་ཞལ་ནས་གདམས་པ་སྔར་བཤད་པ་བས་ཟབ་པ་མི་བདོག་གིས།
འོན་ཀྱང་ཕ་རོལ་ཏུ་ཕྱིན་པའི་དོན་གྱི་ཟབ་ལམ་མདོ་ལས་དྲངས་པའི་
ཡུམ་ཆེན་མོ་ལ་སྲས་ཕྱོགས་བཅུའི་སངས་རྒྱས་དང༌། འདས་མ་འོངས་
ད་ལྟ་དུས་གསུམ་གྱི་སངས་རྒྱས་དང་བྱང་སེམས་ཉེ་བའི་སྲས་བརྒྱད་
དང་༑ ཉན་ཐོས་ཆེན་པོ་བརྒྱད་དང༌། རྒྱལ་པོ་ཆེན་པོ་བཞི་དང་། ལྷའི་
བུ་མོ་དང་། མཆོད་པའི་ལྷ་མོ་མང་པོ་དང་བཅས་པའི་ཚོགས་ཀྱིས་
བསྐོར་བའི་ཕོ་བྲང་ཆེན་པོར་སྤྱན་དྲངས་ཏེ། ཚོགས་དང་མཆོད་པ་
འབུལ་ཞིང་བྱིན་རླབས་དབང་གི་རྣལ་འབྱོར་བླངས་པས་ཚེའི་བར་
ཆད་ཐམས་ཅད་ངེས་པར་སེལ་ཞིང་། མཆོག་གི་དངོས་གྲུབ་བླང་ཡང་
ཐོབ་པར་ནུས་པ་ཅིག་ཡོད་དོ་གསུངས། དེ་གནང་གི་ཞུས་པས། དེ་
བྱའི་གསུངས་ནས། དཀྱིལ་འཁོར་དང་མཆོད་པ་རྒྱ་ཆེན་པོ་བཤམས་
ནས་སྤོས་སྲེག་སྟེ་རོལ་མོ་དང་བཅས་པས་སྤྱན་དྲངས་ཏེ། ཡུམ་ཆེན་མོ་
འཁོར་བཅས་ཕོ་བྲང་དབུས་སུ་བྱོན་པ་མ་ཅིག་གིས་དངོས་སུ་

གཟིགས་ཤིང་། དངོས་སུ་བྱིན་རླབས་དང་ལུང་བསྟན་པ་མང་པོ་
མཛད༑ དམ་པ་ཉིད་འཇམ་དཔལ་དམར་པོ་དངོས་སུ་རྟོགས་ནས།
མཆོད་པ་འདི་ཕུལ་ལོ། །སྟོང་གསུམ་རབ་འབྱམས་འཇིག་རྟེན་གྱི། །
གཟུགས་སུ་སྣང་བ་ཐམས་ཅད་ཀུན། །སྐུ་མཆོག་( ༢ ༤ན)ཕྱག་རྒྱར་
མཆོད་པ་འབུལ། །སྐུ་འགྱུར་བ་མེད་པའི་དངོས་གྲུབ་སྩོལ། །སྟོང་
གསུམ་རབ་འབྱམས་འཇིག་རྟེན་གྱི། །སྒྲ་རུ་གྲགས་པ་ཐམས་ཅད་ཀུན༎
གསུང་མཆོག་ཕྱག་རྒྱར་མཆོད་པ་འབུལ། །གསུང་འགག་པ་མེད་པའི་
དངོས་གྲུབ་སྩོལ། །སྟོང་གསུམ་རབ་འབྱམས་འཇིག་རྟེན་གྱི། །ཡིད་ཀྱི་
དྲན་རྟོག་ཐམས་ཅད་ཀུན། །ཐུགས་མཆོག་ཕྱག་རྒྱར་མཆོད་པ་འབུལ། །
ཐུགས་འཁྲུལ་པ་མེད་པའི་དངོས་གྲུབ་སྩོལ། །ཅེས་མཆོད་པ་ཕུལ་ཏེ།
བླ་མ་ཡང་མཉེས་ནས་དབང་རྣམས་རྫོགས་པར་གནང་།དེའི་སྒྲུབ་
ཐབས་དང་བཅས་པ་མ་ལུས་པ་ཐུགས་སུ་ཆུད་པར་བྱས། ཡང་བཀའ་
བརྒྱུད་བླ་མའི་བྱིན་རླབས་ཀྱི་དབང་དང་གདམས་པ་ཟབ་མོ་ཐུན་
མོང་མ་ཡིན་པའི་མན་ངག་དང་། ནང་རིག་པའི་དམར་ཁྲིད་དབུ་མའི་
ལམ་དུ་ཞུགས་པའི་དོན་ཁྱད་པར་ཅན་ཞིག་དང་། ལུས་འཁྲུལ་འཁོར་
ལ་གནས་ཤིང་། རླུང་ལས་སུ་རུང་བ་བྱེད་པ་ལ་སོགས་པ། མན་ངག་
མང་པོ་ཅིག་ཞུས་ཏེ། ཟླ་བ་གཅིག་དང༌། ཞག་བཅུ་གསུམ་སྡད། བླ་
མས་གནས་ཀྱི་བསྟོད་པ་དང་། སྐུའི་བསྟོད་པ་ལ། བླ་མས་ཀྱང་གཉན་
ཁྲོད་བརྒྱ་རྩ་བརྒྱད་ཆོད་དང་། ཟངས་རིར་གདུལ་བྱར་འབྱུང་བའི་
ལུང་བསྟན་མཛད། དེ་ནས་མ་ཅིག་དིང་རི་ནས་བྱོན་ཏེ་ཡར་ལྷ་རྩེ།
ཐང་ལྷ་དང་། གངས་རིའི་ཇོ་མོ་རྗེ་ཆེན་དང༌། དགེ་བསྙེན་ཁ་རི་ལ་

སོགས་པ་གསང་གཉན་པ་བརྒྱ་དང་ཉི་ཤུ་རྩ་བརྒྱད་བཅད་ཅིང་། ལྷོ་
མོན་( ༢ ༤བ)དངོས་སུ་མར་བྱོན་ནས་དགུང་ལོ་སུམ་ཅུ་སོ་བདུན་ལ་
ཟངས་རི་ཁང་དམར་དུ་བྱོན།གཞི་བདག་ཟངས་རི་འཁྱིལ་བས་
སེམས་བསྐྱེད་ཞུས་ནས། བསྟན་པ་བསྲུང་བར་ཁས་བླངས། ཇོ་མོ་ཆོས་
མཚོ་བྱ་བ་གཅིག་སྣང་བས་ཞབས་ཏོག་བྱེད་ཟེར་ནས་སྡད་པས། ཆོས་
མཚོ་དང༌། ཡོན་བདག་མོ་དར་སྒྲོན་དང་། གནས་བརྟན་ཀ་གྲགས་བྱ་
བ་དང་གསུམ་ལ། མོ་པྲ་བས་ལོ་འདིའི་ནང་དུ་འཆི་ཟེར་བས། དབང་
ཟབ་པ་ཅིག་ཞུ་ཟེར་ནས། དབང་གི་ཆས་ཀ་བྱིན་ནས། མ་རྒྱུད་མཁའ་
འགྲོ་གནས་འགྱུར་གྱི་དབང་དང༌། ཚོགས་བརྒྱ་བྱས་པས། མོ་ངན་པ་
བསྒྱུར་ནས་མ་ལབ་སྒྲོན་གྱི་བྱིན་རླབས་ཆེ་བར་འདུག་ཟེར་བ་ཐམས་
ཅད་དུ་གྲགས་སོ། །དགུང་ལོ་བཞི་བཅུ་ནས་མའི་ཡོན་ཏན་དང་སྙན་
པ་མདོ་དབུས་ཁམས་གསུམ་དུ་འབྲུག་ལྟར་གྲགས། སྐུ་བསོད་དང་
འདུལ་ཞིང་བསམ་གྱིས་མི་ཁྱབ་པ་བྱུང༌། རྒྱལ་པོ་ཆེན་པོ་བཞིས་ཆོས་
ཞུས་ཏེ་བསྟན་པ་སྐྱོང་བར་མཛད། བསྟན་མ་བཅུ་གཉིས་ཀྱིས་བཀའ་
ཉན་པར་དམ་བཅས་སོ། །ཡར་ལྷ་རྩེ་དང་། ཐང་ལྷ་དང༌། འོ་དེ་གུང་
རྒྱལ་དང་། གངས་རིའི་ཇོ་མོ་རྗེ་དང༌། ཀླུ་རྒྱལ་ཟླ་བ་སྐྱོང་བྱེད་དང་
ལྔས་སེམས་བསྐྱེད་ཞུས་ཤིང་། དགེ་བསྙེན་གྱི་སྡོམ་པ་འབོག་ནས། ཕྱིན་
ཆད་སེམས་ཅན་ལ་གནོད་པ་མི་བྱེད་པར་དམ་བཅས་ནས། མ་ཅིག་གི་
རྒྱུད་འཛིན་སྐྱོང་བར་ཁས་བླངས་ཏེ། ཞག་ཉི་ཤུ་རྩ་གཅིག་གི་བར་དུ་
སྐྱབས་འགྲོ་དང་། སེམས་བསྐྱེད་ཀྱི་བསླབ་བྱ་ཉན་ནོ། །( ༢༥ན)ཞིང་
སྐྱོང་གི་མཁའ་འགྲོ་མ་བདུན་རྟག་ཏུ་འདུས་པ་ཕལ་ཆེ་བ་རྣམས་ཀྱིས་

མཐོང་། ཤུད་བུ་ལོ་ཙྪ་བ་དཔོན་སློབ་བཅོ་བརྒྱད། བླ་མ་ཡར་ཏི་བ་
དཔོན་སློབ་ཉི་ཤུ་རྩ་ལྔ་དང༌། སྟོད་ལུང་པ་དཔོན་སློབ་སུམ་ཅུ་སོ་ལྔ་སྔ་
ཕྱིར་བྱོན་ནས་ཆོས་ལ་རྩོད་པ་མང་དུ་བྱས་པས། ཚིག་དོན་གང་ལ་
ཡང་མ་ཅིག་མ་ཐུབ་ནས།བླ་མ་དཔོན་སློབ་རྣམས་དད་པ་རྩོད་མེད་
སྐྱེས་ནས། ཆོས་ཞུས་ཤིང་རྗེ་བཙུན་སྒྲོལ་མ་དངོས་ཡིན་པར་འདུག་
ཟེར་ཞིང་སྙན་པ་མཐའ་ཡས་པ་སྒྲོག་པས། དགེ་བཤེས་ཐམས་ཅད་
ཀྱང་དད་ཅིང་། སྟོང་སྡེ་ངག་གི་དབང་ཕྱུག་ཟེར་བ་དང་། གྲོལ་སྡེ་རྒྱལ་
བའི་འབྱུང་གནས་བྱ་བའི་སྡེ་སྣོད་གསུམ་ལ་མཁས་པའི་སྟོན་པ
་པ་
གཉིས་ཀྱིས་ཆོས་ཞུས་པ་ལ་སོགས་པ་དགེ་འདུན་མང་རབ་ལ་ཆོས་
བསྟན་ཅིང་གྲགས་པར་གྱུར་ཏོ། །གྲུབ་ཐོབ་ཆེན་པོ་ཕམ་མཐིང་བ་བྱོན་
ནས་ཆོས་ཀྱི་དྲི་བ་མང་དུ་མཛད་པ་ལ་མ་ཤེས་པ་ནི་མ་བྱུང་ཞིང༌། མ་
ཅིག་གི་ཐུགས་ལ་འཁྲུངས་པའི་མྱོང་ཆོས་ཀྱི་རྟོགས་ཚུལ་དང་། ཆོས་ཀྱི་
སྲོལ་བཏོད་ཚུལ་རྣམས་ཞུས་པས། བླ་མ་ཤིན་ཏུ་མཉེས་ནས། ལྷ་མོ་སྒྱུ་
འཕྲུལ་གྱི་སྤྲུལ་པ་ཁྱོད་བོད་དུ་བྱོན་ནས། གངས་ཅན་ཁྲོད་ཀྱི་སེམས་
ཅན་མི་མ་ཡིན་པ་ཐམས་ཅད་བདེ་བ་ལ་འགོད་པར་བྱེད་པ་ངོ་མཚར་
ཆེ༑ རྗེས་སུ་ཡི་རང་ཞིང་བདག་གིས་ཀྱང་ཕྱག་འཚལ་མཆོད་པ་འབུལ་
ཞིང་བསྟོད་པར་བྱ། ཞེས་གསུངས་སོ། །དེ་ནས་མ་( ༢༥བ)ཅིག་གིས་
ཆོས་འབྲེལ་གཅིག་ཞུ་བྱས་པས། རྟེན་འབྲེལ་ཡོད་པས་དེ་འདྲ་བྱའི་
གསུངས་ནས། མངོན་པའི་བཤད་པ་རྒྱས་པ་མཛད། ཡང་ཕྱག་རྒྱ་ཆེན་
པོ་སྙན་རྒྱུད་དྲི་མེད་མེ་ལོང་སྐོར་གསུམ་དང་བཅས་པ་ལྷག་ལུས་མེད་
པར་གནང་ནས། མ་ཅིག་གིས་ལེགས་པར་ཐུགས་སུ་ཆུད་པར་བྱས།
 

འཇིག་རྟེན་ཀུན་གྱི་མ་ལབ་སྒྲོན་ལ་ཆོས་ཕྱག་རྒྱ་ཆེན་པོའི་གཅོད་བྱ་
བའི་ནད་རིགས་བཞི་བརྒྱ་རྩ་བཞི་དང༌། བགེགས་རིགས་སྟོང་ཕྲག་
བ རྒྱ ད་ཅུས་མི་ཚུགས་པའི་གདམས་པ་ཁྱད་པར་ཅན་ཡོད་ཅིང་།
འབྲས་བུ་སངས་རྒྱས་ཀྱི་ས་ལ་འགོད་པར་བྱེད་པའི་ཆོས་ཁྱད་པར་
ཅན་ཡོད་ཟེར་བའི་སྙན་པ་འཛམ་བུའི་གླིང་ཐམས་ཅད་ལ་རླུང་ལྟར་
དུ་གྲག་གོ །དེ་ནས་དགུང་ལོ་བཞི་བཅུ་ཞེ་གཅིག་ལ་འཆི་ཕུག་གིས་
གྲུབ་གནས་ཕུག་བཟང་དུ་བཞུགས་པའི་དུས་སུ།དཔྱིད་ཟླ་ཐ་ཆུང་གི་
ཚེས་བརྒྱད་ཀྱི་ནུབ་མོ། རྗེ་བཙུན་སྒྲོལ་མ་མཁའ་འགྲོ་མང་པོས་བསྐོར་
ནས་བྱོན་ཏེ། གསང་སྔགས་ཨུ་དུམ་ཝ་རའི་རྒྱུད་ནས་སངས་རྒྱས་
རིགས་ལྔ་རེ་རེའི་སྒོ་ནས་དབང་བཞི་ཡོངས་སུ་རྫོགས་པ་རེ་རེ་བསྐུར་
བའི་རིགས་ལྔའི་སྦྱོར་ཡུམ་སྒྲོལ་མ་ཉིད་ཀྱིས་མཛད་ཅིང་ལུང་བསྟན་
འདི་གསུངས། དུག་ལྔ་ཞི་ཞིང་ཀླུ་ལྔ་འདུལ་ནས་ཡེ་ཤེས་ལྔ་མངོན་དུ་
གྱུར་པའི་རིགས་ལྔའི་དབང་ཟབ་མོ་འདིས་སེམས་ཅན་ཐམས་ཅད་ལ་
ཕན་ཐོགས་པར་བྱ་བའི་ཕྱིར་དུ། རྣལ་འབྱོར་མ་ཁྱོད་ལ་འབོག་པའི་
ལས་དང་སྐལ་བར་ལྡན་པའི་རྣལ་འབྱོར་མ་ཁྱོད་ཀྱིས། གསང་སྔགས་
ཨུ་དུམ་ཝ་ར་དང་།( ༢༦ན)ཐུགས་བཅུད་མ་རིག་མུན་སེལ་ཉམས་
སུ་ལེན་པའི་ནང་གི་ཟབ་ཆོས་གྱིས་ལ་གསང་སྔགས་ཀྱི་སྙིང་ཁུ་ཆོས་
འདི་གཉིས་ཀྱི་བསྐྱེད་རྫོགས་ཀྱི་སྲོལ་དུ་ཞུགས་ལ་རིགས་བརྒྱུད་ཅུང་
པོ་གྲོལ་བར་གྱིས་དང་། བརྒྱུད་པ་མུ་ཏིག་གི་ཕྲེང་བ་ལྟ་བུ་ནི་ད་ནས་
བཟུང་སྟེ། བརྒྱུད་པ་བཅུའི་ཐ་མར་གསང་སྔགས་ཀྱི་ཆོས་ལུགས་ནམ་
མཁའི་དབྱིངས་སུ་རྫོགས་པའོ། །རྣལ་འབྱོར་མ་ཁྱོད་རང་གསང་

སྔགས་དང་གཟུངས་སྔགས་དང་རིག་སྔགས་དང་གསུམ་གྱི་གཙོ་མོ་
བདག་མོ་ཆེན་མོར་ངས་མངའ་གསོལ་ནས་དཀྱིལ་འཁོར་གྱི་གཙོ་མོར་
བཞུགས་ཤིང་གསང་བའི་མཁའ་འགྲོ་མ་མཐིང་ནག་རྡོ་རྗེ་རིགས་ཀྱི་
་ཀི་མ་ཡེ་ཤེས་ཆེན་མོ་རྡོ་རྗེ་བདུད་འདུལ་མ་མཁའ་འགྲོ་མ་ཐམས་
ཅད་ལ་དབང་བསྒྱུར་བའི་རྡོ་རྗེ་དབྱིངས་ཀྱི་དབང་ཕྱུག་མ་ཁྱོད་ཀྱི་
ཡབ་ཧེ་རུ་ཀ་སྦས་པའི་ཚུལ་གྱིས་ཁ་ཊཱཾ་ག་ལ་བརྟེན་ནས་གསང་བའི་
བརྟུལ་ཤུགས་བསྐྱེད་ལ། སེམས་ཅན་སྐལ་བ་དང་ལྡན་པ་རྣམས་
དཀྱིལ་འཁོར་དུ་བཅུག་ནས་སྨིན་ཅིང་གྲོལ་བར་གྱིས་ཤིག་གསུངས།
དེ་ནས་མ་ཅིག་གིས་སངས་རྒྱས་རིགས་ལྔ་ལ་བསྟོད་པ་རེ་རེ་མཛད།
སྒྲོལ་མ་ལ་བསྟོད་པ་ཤོ་ལོ་ཀ་ཉི་ཤུ་རྩ་གཅིག་མཛད་པའི་སྟེང་དུ་འདི་
ཞུས་སོ། །
ཁྱེད་ཀྱིས་བདག་ལ་བརྩེ་བ་ཆེན་པོའི་ཐུགས་བསྐྱེད་ནས། དབང་
སྐུར་དང་བྱིན་གྱིས་རླབས་པའི་ནུས་པ་ཐུན་མོང་མ་ཡིན་པ་གནང་
བས༑ ང་འདྲའི་སྐྱེ་དམན་བླུན་རྨོངས་ཉམ་ཆུང་ཡང་( ༢༦བ)ད་ནི་
ཁྱེད་ཀྱི་བཀའ་དྲིན་གྱིས་འགྲོ་བའི་དོན་ཀྱང་འབྱུང་བ་ཡིན་ནམ་སྙམ་
པའི་བློ་སྐྱེ་བ་ཙམ་ཡོད་མོད་ཀྱང་། ད་དུང་ཁྱེད་ཀྱིས་རྗེས་སུ་བཟུང་དུ་
གསོལ་ཞུས་པས། སྒྲོལ་མའི་ཞལ་འཛུམ་པའི་རྣམ་པ་མཛད་དེ། འཁོར་
གྱི་མཁའ་འགྲོ་མ་རྣམས་ལ་དར་ཅིག་གཟིགས་པ་མཛད་ནས་འདི་
གསུངས༑ རྣལ་འབྱོར་མ་ཁྱོད་སེམས་ཞུམ་པ་མ་བྱེད་ཅིག །ཁྱེད་ཀྱིས་
སྔར་སྡེ་སྣོད་དང་རྒྱུད་སྡེ་ཐམས་ཅད་ལ་སྦྱངས་པ་མཐའ་ཡས་པ་བྱས་
པའི་དོན་མཐར་ཕྱིན་པ་ཡིན་པས། ངས་ཁྱོད་ལ་ད་ལྟ་བརྡའ་བསྟན་

པའི་ཚུལ་བྱེད་པ་ཡིན་ཅིང་། ཁྱོད་ཉིད་ཡུམ་ཆེན་མོའི་ཐུགས་ཀྱི་སྤྲུལ་
པ་ཡིན། ང་ཉིད་དང་དབྱེར་མེད་པའི་ཡེ་ཤེས་ཀྱི་མཁའ་འགྲོ་རྡོ་རྗེ་
དབྱིངས་ཀྱི་དབང་ཕྱུག་མ་བྱ་བ་ཡིན་པས། ཤེས་བྱའི་ཆོས་ཐམས་ཅད་
ཀྱི་གྲོལ་ཕུག་ཁྱོད་རང་ཉིད་ཡིན་པས། བློ་མ་ཞུམ་ལ་སེམས་རྒྱ་ཆེན་པོ་
བསྐྱེད་ཅིག་གསུངས། ཡང་མ་ཅིག་ན་རེ། ཡུམ་ཆེན་མོའི་ཐུགས་སྤྲུལ་
ཁྱེད་རང་དང་དབྱེར་མེད་པའི་ངའི་རྒྱུ་མཚན་གང་ལྟར་མཆིས། ཆོས་
ཐམས་ཅད་ཀྱི་གྲོལ་ཕུག་ང་ལ་བྱུང་ལུགས་གང་ལགས། ཡུམ་ཆེན་མོ་ད་
ལྟ་བཞུགས་ཡུལ་གང་ལྟར་ལགས། ཞེས་སྒྲོལ་མ་ལ་ཞུས་སོ། །སྒྲོལ་མའི་
ཞལ་ནས། རྣལ་འབྱོར་མ་ཁྱོད་ཀྱི་འདས་པ་དེ་རྣམས་ཐུགས་ལ་གསལ་
བ་ཡོད་ཀྱང་། ལེགས་པར་ཉོན་དང་ངས་བཤད་པའི་ཚུལ་བྱེད་དོ། །དེ་
ཡང་ཡུམ་ཆེན་མོ་ཞེས་པ་ནི། ཆོས་ཐམས་ཅད་ཀྱི་གནས་ལུགས་སྟོང་པ་
ཉིད་ཅེས་( ༢༧ན) དང་། བདག་མེད་པའི་ཤེས་རབ་སྟོང་པ་ཉིད་ཀྱི་
དབྱིངས་རྣམ་པར་དག་པའི་ངོ་བོ་ཉིད་སྒྲིབ་གཡོག་ཐམས་ཅད་དང་
བྲལ་བའི་དོན་དམ་པའི་ཆོས་ཉིད་དེ་ལ་དུས་གསུམ་སངས་རྒྱས་
ཐམས་ཅད་བསྐྱེད་པའི་ཡུམ་ཞེས་ཏེ། འོན་ཀྱང་སེམས་ཅན་ཐམས་
ཅད་ཀྱི་བསོད་ནམས་བསགས་ཅིང་མཆོད་པའི་ཡུལ་དུ་གྱུར་པའི་ཡུམ་
ཆེན་མོ་དེ་ནི། སེམས་ཅན་ཐམས་ཅད་ཀྱི་དོན་དུ་ང་ཉིད་ཀྱིས་སྨོན་
པའི་འདུན་པ་དྲག་པོས་གསོལ་བ་བཏབ་པས། སྨོན་ལམ་དང་ཐུགས་
རྗེའི་ཤུགས་ལས། ཆོས་ཉིད་སྟོང་པའི་འོད་མདངས་ལས་འོད་ཀྱི་ཐིག་
ལེ་དམར་སེར་མུཾ་ཡིག་གིས་མཚན་པ་འོད་དུ་འབར་བ་ལས་ཡུམ་ཆེན་
མོ་གསེར་གྱི་མདོག་ཅན། ཞལ་གཅིག་ཕྱག་བཞི་ཞབས་གཉིས་རྡོ་རྗེ་

སྐྱིལ་ཀྲུང་དུ་བཞུགས་པ། མཚན་དང་དཔེ་བྱད་ཀྱིས་བརྒྱན་པའི་སྐུར་
བཞེངས་པ་ལ། སྲས་ཕྱོགས་བཅུའི་སངས་རྒྱས་དང་བྱང་ཆུབ་སེམས་
དཔའ་རྣམས་ཀྱིས་བསྐོར་ནས། འོག་མིན་སྟུག་པོ་བཀོད་པའི་ཞིང་
ཁམས་ཤིན་ཏུ་དག་ཅིང་ཆེར་དག་པའི་གནས་ཀྱི་མཆོག་ཏུ་གྱུར་པའི་
ཕོ་བྲང་དེར་ད་ལྟ་ཡང་བཞུགས་པའོ། །དེའི་དུས་ངའི་ཐུགས་ཀ་ནས་
འོད་ཟེར་ལྗང་ནག་ཧཱུཾ་གི་རྣམ་པ་ཅན་ཅིག་སྤྲོས་ཏེ།ཡུམ་གྱི་ཐུགས་
ཀར་ཞུགས། ཐུགས་རྒྱུད་བསྐུལ། འོད་ཟེར་ཕྱིར་འཕྲོས། ཕྱོགས་བཅུའི་
སངས་རྒྱས་བྱང་སེམས་རྣམས་ཀྱི་ནུས་པ་བསྡུས། ཡུམ་གྱི་ཐུགས་ཀར་
ཐིམ༑ དེ་ཡོངས་སུ་གྱུར་པ་ལས། མཁའ་འགྲོ་མ་སྔོ་སང་ནམ་མཁའི་
མདོག་འདྲ་བ་( ༢ ༧བ)ཞལ་གཅིག་ཕྱག་བཞི་དང་ལྡན་པ། རྡོ་རྗེ་
དབྱིངས་ཀྱི་དབང་ཕྱུག་མར་མངའ་གསོལ་ལོ། །རྡོ་རྗེ་དབྱིངས་ཀྱི་
དབང་ཕྱུག་མའི་སྐུ་གསུང་ཐུགས་དང་ཡོན་ཏན་འཕྲིན་ལས་ཀྱི་སྤྲུལ་
པ་བསམ་གྱིས་མི་ཁྱབ་པ་གཅིག་འགྱེད་ཀྱང་། ངོ་བོ་ཐུགས་ཀྱི་སྤྲུལ་པ་
རྡོ་རྗེ་བདུད་འདུལ་མ་མཐིང་ནག་ཞལ་གཅིག་ཕྱག་གཉིས།སྤྱི་བོར་
ཕག་ཞལ་རལ་པའི་དབུས་སུ་ཐོན་པ། མཁའ་འགྲོ་མ་ཐམས་ཅད་
དབང་དུ་བསྡུས་ཤིང་། སྲིད་པ་གསུམ་ཟིལ་གྱིས་གནོན་པ། དྲེགས་པ་
ཐམས་ཅད་ལས་ལ་བཀོལ་བར་བྱེད་པ་དེ་ནི། ཆོས་ཐམས་ཅད་ཀྱི་གྲོལ་
ཕུག་བྱུང་བའི་མཁའ་འགྲོ་མ་ཡིན་ནོ། །རྡོ་རྗེ་བདུད་འདུལ་མ་དེ་ནི་
  འགྲོ་བ་སེམས་ཅན་ཐམས་ཅད་ཀྱི་དོན་དུ་གང་ལ་གང་འདུལ་སྟོན་
པའི་ཕྱིར་དུ། ཐ་མལ་པའི་སྐྱེ་བ་མང་པོ་བཞེས་ནས་སྡེ་སྣོད་ཐམས་
ཅད་ལ་བློ་སྦྱངས་ཤིང་འགྲོ་བའི་དོན་དཔག་ཏུ་མེད་པར་མཛད་པའི་

མཐར་བོད་དུ་ལབ་སྒྲོན་མ་ཁྱོད་ཉིད་ཡིན་ནོ་གསུངས། དེ་ནས་མ་ཅིག་
ན་རེ། རྗེ་བཙུན་ཆེན་མོ་ལགས། ཁྱེད་ཀྱིས་གསུངས་པ་རྣམས་ངའི་ཡིད་
ལ་ཡང་ཤར་ནས་བྱུང་ལགས། ཁྱེད་ཀྱིས་བདག་ལ་གནང་བའི་གསང་
སྔགས་ཀྱི་ཆོས་ཐམས་ཅད་ལ་དར་ཆ་བྱེད་ཅིང་འཆད་ན། འགྲོ་བའི་
དོན་འབྱུང་ནས་དར་རྒྱས་སུ་འགྲོ་ལགས་སམ་ཞུས་པས།རྗེ་བཙུན་
མས་ངས་བཤད་པའི་གསང་སྔགས་བླ་ན་མེད་པའི་ཟབ་གནད་རྣམས་
ལ་སྤྱི་འཆད་ཆོས་བྱས་པས་མི་འོང་། སྦས་པའི་ཚུལ་གྱིས་ཉམས་སུ་
ལེན་ཅིང་གཅིག་རྒྱུད་དུ་བྱས་ནས་སྐལ་བ་དང་ལྡན་པ་རེ་རེ་ཙམ་སྨིན་
ཅིང་( ༢ ༨ན)གྲོལ་བར་བྱས་ལ།ཁྱད་པར་དུ་ཆོས་ཀྱི་དར་ཆ་རྣམས་
ངས་བསྟན་པའི་ཕྱག་རྒྱ་བཞིའི་དོན་གྱི་ཐབས་ཁྱད་པར་ཅན་དང་། ཕ་
རོལ་ཏུ་ཕྱིན་པའི་སྙིང་པོའི་དོན་གྱི་ལྟ་བ་དང་གཉིས།དབྱེར་མེད་
གཅིག་ཏུ་དྲིལ་ལ་འགྲོ་བའི་དོན་གྱིས་དང་།ཐུབ་པ་ཉིད་ཀྱིས་ལུང་
བསྟན་པ་བཞིན་དུ་རྩོད་ལྡན་གྱི་དུས་སུ། གངས་ཅན་ལྗོངས་ཀྱི་མི་དང་
འབྱུང་པོ་མི་མ་ཡིན་ཐམས་ཅད་ཁྱོད་ཀྱིས་འདུལ་བའི་དུས་ལ་
པས༑ རྣལ་འབྱོར་མ་ཁྱོད་ཀྱི་བསྟན་པ་དར་རྒྱས་སུ་འགྲོ་ནས་ཁྱོད་ཀྱིས་
ཕྱིར་མི་ལྡོག་པའི་ས་ནོན་པ་ཡིན་ནོ་གསུངས་ནས། ཐུགས་ཀ་ནས་འོད་
ཟེར་དཔག་ཏུ་མེད་པ་སྤྲོས་ཏེ།སྟེང་འོག་ཕྱོགས་མཚམས་ཀུན་ཁྱབ་
པར་བྱས། འོད་ཟེར་ཚུར་འདུས་ངའི་སྙིང་གར་ཐིམ་པར་མཛད། དེ་
ནས་སྒྲོལ་མ་འཁོར་བཅས་ནམ་མཁར་འོད་ཀྱིས་གང་བ་ལ་ཐིམ་ནས་
ཐལ་ཙ་ནམ་ལངས་ཁ་བན་བུན་པ་རེ་འདུག །དེ་ནས་མ་ཅིག་ཟངས་
རིར་བྱོན་པའི་ལམ་དུ་མགོན་པོ་ནག་པོ་དར་ནག་པོའི་རལ་ཀ་གྱོན་པ་

གཅིག་དང་། བྲག་ལྷ་མགོན་པོ་དང་གཉིས་རང་རང་གི་འཁོར་དང་
བཅས་པས་བསུ་བ་བྱས་ཏེ་ཁང་དམར་དུ་བྱོན། དེ་ནས་དགུང་ལོ་བཞི་
བཅུ་ཞེ་གཉིས་དུས་སུ་ནུབ་གཅིག་གི་རྨི་ལམ་དུ་མ་ཅིག་མེ་ཏོག་གི་
ཚལ་ཆེན་པོ་གཅིག་ཏུ་ཕྱིན་ཏེ་མེ་ཏོག་འདབ་མ་སྟོང་དང་ལྡན་པའི་ཁ་
དོག་སྣ་ཚོགས་པ་འོད་ཀྱི་རང་བཞིན་ཅན་གཅིག་གི་སྟེང་དུ། སྐྱོ་སྟོན་
བསོད་ནམས་བླ་མ་སྐུ་མདོག་དཀར་( ༢༨བ) པོ་འཇའ་འོད་ཀྱི་རང་
བཞིན་ཅན་གཅིག་ཏུ་བཞུགས་པའི་སྤྱི་བོར་དམ་པ་སངས་རྒྱས་དམ་
པའི་སྤྱི་བོར་རྡོ་རྗེ་འཆང་ཆེན་པོ། དེའི་གཡས་སུ་འཇམ་དཔལ་དམར་
པོ༑ གཡོན་དུ་ཨཱརྱ་དེ་བ། རྒྱབ་ཏུ་སུ་ཀ་སིདྡྷ། མདུན་དུ་རྗེ་བཙུན་སྒྲོལ་
མ༑དེ་རྣམས་ལོངས་སྐུའི་རྣམ་པར་སྣང་ལ་རང་བཞིན་མེད་པར་
བཞུགས་ནས། བདག་ལ་བྱིན་གྱིས་བརླབས་ཤིང་སྐུ་གསུང་ཐུགས་ཀྱི་
དངོས་གྲུབ་བསྩལ་ནས། ལུང་གི་རྗེས་སུ་གནང་བ་མང་པོ་མཛད། ངའི་
ཕྱོགས་བཞིར་མཁའ་འགྲོ་མ་དཀར་མོ་བཞིས་དུང་དཀར་བཞི་འབུད་
པས་གླིང་བཞིར་ཐོས་པ་ཙམ་དུ་གྲག་གོ་སྙམ་པ་བྱུང་ཙ་མནལ་སངས་
འདུག་གོ །དེའི་ཕྱི་ཉིན་ཉི་མ་རྩེ་ཤར་དུས་ལ་སྲས་ཆུང་བ་དང་། སྲས་
མོ་གཉིས་ཡབ་ཀྱིས་བསྐྱལ་ཏེ་བྱུང༌། དེ་ནས་ཡབ་ཡུམ་གཉིས་ཀྱི་རྟོགས་
པའི་ཉམས་བསྡུར་མཛད་ཅིང་སོ་སོས་སྨོན་ལམ་བཏབ་ནས། ཁམས་
བཟང་གི་མགུར་མ་རེ་རེ་མཛད་ནས། ཡབ་རྒྱ་གར་དུ་བྱོན་ནོ། །སྲས་
གྲུབ་སེ་ལོ་བཅོ་ལྔ་ལོན་པ་དེས་ཡབ་ཀྱི་ལུགས་ཀྱི་བདེ་མཆོག་མཚོ་སྐྱེས་
དང༌།༑ མི་འཁྲུག་པའི་ཆོས་སྐོར་དང༌། རྡོ་རྗེ་རྣམ་པར་འཇོམ་པའི་
གསང་བའི་སྒྲུབ་ཐབས་དང་། རྟ་མགྲིན་ནག་པོའི་སྒྲུབ་ཐབས་རྣམས་

ཤེས༑ སྲས་མོ་མཁའ་འགྲོ་ལོ་བཅུ་ལོན་པ་དེས་རྗེ་བཙུན་དམར་པོ་
དང་༑ ཐུགས་རྗེ་ཆེན་པོ་ཁ་སར་པ་ཎིའི་སྒྲུབ་ཐབས་དང་། ཉི་ཁྲི་དང་།
འབུམ་དང་ཡིག་ཆེན་རྣམས་ཤེས། དེ་ཡང་གྲུབ་སེ་ལ་ཡང་ཞལ་གྱིས་སྨྱོ་
བརྒྱལ་གྱིས་ཟིན་པས་( ༢༩ན) མ་ཅིག་གིས་སྡུག་བསྔལ་ཐམས་ཅད་
ཉེ་བར་ཞི་བར་བྱེད་པ་རིན་པོ་ཆེའི་སྒྲོན་མེ་ཞེས་བྱ་བའི་གདམས་པ་
ཐུན་མོང་མ་ཡིན་པ་གཅིག་གནང་ནས་དུར་ཁྲོད་གཅིག་ཏུ་ཞག་
བདུན་ཉལ་བས་སྨྱོ་འབོགས་ཀྱི་ནད་ཞི་ནས་རྟོགས་པ་ཁྱད་པར་ཅན་
རྒྱུད་ལ་སྐྱེས།  གདམས་པ་དེའི་སྐོར་ཐམས་ཅད་མ་ཅིག་གིས་གནང་
བས་སྲས་ཀྱི་ཐུགས་སུ་ཆུད་པར་བྱས། དེ་ནས་དམ་པ་སངས་རྒྱས་
ཟངས་རིར་སྤྱན་དྲངས་ཏེ། སྲས་རབ་ཏུ་བྱུང་བར་ཆོས་སྟོན་ཆེན་པོ་
མཛད༑ དེ་ནས་མ་ཅིག་གིས་སྲས་ཀྱི་མིང་དེ་ངས་བཏགས་གསུངས་
ནས༑ དམ་པས་དེ་ཅི་ལགས་གསུང་བ་ལ། མ་ཅིག་གིས་ངས་མིང་
བཏགས་དགོས་པའི་རྟེན་འབྲེལ་བྱུང་བས། ད་ཁོའི་ཕ་དེ་ཐོད་པ་ཡིན།
ཁོ་ཡི་ཞལ་གྱིས་ཐེབ་པའི་ནད་སོས། དུས་གསུམ་སངས་རྒྱས་ཐམས་
ཅད་ཀྱི་ངོ་བོ་བླ་མ་ཁྱེད་དང་མཇལ་ནས་རབ་ཏུ་བྱུང་བ་ཐོབ་པས།
ཁོའི་བསམ་པ་ཐམས་ཅད་འགྲུབ་ཡོད་པས། ད་ཁོ་ལ་ཐོད་སྨྱོན་བསམ་
གྲུབ་ཏུ་མིང་བཏགས་དང་། ངའི་ཆོས་རྒྱུད་འཛིན་པ་ཡང་ཁོ་ལ་འོང་
བ་ཡོད་པས། ཁོ་སྣོད་དང་ལྡན་པར་སྣང་བ་ནི་ངའི་རྨི་ལམ་དུ་ཌཱ་ཀི་མ་
བཞིས་དུང་དཀར་བཞི་འབུད་པ་གླིང་བཞིར་ཐོས་སྙམ་པ་ཙམ་བྱུང་
བས་ཕྱིར་ནང་ཁོ་སླེབས་སོ་གསུངས་སོ། །དེ་ནས་དམ་པ་སངས་རྒྱས་
ཀྱིས་ཐོད་སྨྱོན་བསམ་འགྲུབ་ལ་ཐུགས་དམ་འཇམ་དཔལ་གྱི་རྗེས་སུ་

གནང་བ་མཛད། རྗེ་བཙུན་མ་ལྷ་ལྔ་དང་། སྒྱུ་འཕྲུལ་མཧཱ་( ༢༩བ)མ་
ཡ་ཆེན་མོ་ལྷ་ལྔའི་དབང་རྫོགས་པར་བསྐུར། བླ་མའི་རྣལ་འབྱོར་ཟབ་
ཆོས་དང་། གཞུང་གྲོལ་ཚོགས་དྲུག་གི་གདམས་པ་ལྷག་ལུས་མེད་པར་
གནང་།༑  ཿ མ་འོངས་པ་ན་མ་ཅིག་གི་བསྟན་པ་འཛིན་ནས་འགྲོ་བ་
སེམས་ཅན་ལ་ཕན་ཐོགས་པར་ལུང་བསྟན་མཛད་དེ། དམ་པ་སངས་
རྒྱས་རིན་པོ་ཆེ་ལ་འབུལ་ནོར་ཆེན་པོ་བྱས་ཏེ། དམ་པ་ལ་སྟོད་དུ་བྱོན་
ནོ༑ །དེ་ནས་ཐོད་སྨྱོན་བསམ་གྲུབ་དམ་པ་རིན་པོ་ཆེ་ལ་ལྷག་པར་དད་
ནས༑ ང་ཡི་ཕ་ནི་དམ་པ་རིན་པོ་ཆེ་ཡིན་ཟེར་ཞིང་ཉིན་ལན་གསུམ་
མཚན་ལན་གསུམ་ལ་ཕ་དམ་པ་དང༌། མ་ཅིག་གཉིས་ལ་གསོལ་བ་རྩེ་
གཅིག་བཏབ་པས། ཐམས་ཅད་ལ་ཕ་དམ་པ་ཞེས་གྲགས་སོ། །སྲས་ཆེ་
བ་གྲུབ་པ་ནི་ཨ་ར་བ་མགོ་ཡག་བྱ་བའི་བཙན་དར་ཅན་ཅིག་གིས་བུ་
མོ་ཆུང་མར་བླངས་ཏེ། ་ལྟ་ཨ་ར་ཝའི་ཚུལ་དུ་ཡོད་ཅིང་ཆོས་ལ་མ་
ཚུད་དོ། །དེ་ནས་མ་ཅིག་གིས་ཐོད་སྨྱོན་སྣོད་ལྡན་དུ་གཟིགས་ནས།
དང་པོ་ཕ་རོལ་ཏུ་ཕྱིན་པའི་སྒོ་ནས་ཆོས་དབང་སེམས་ལ་བསྐུར་བའི་
ཏིང་ངེ་འཛིན་གྱི་དབང་བཞི་ནམ་མཁའ་སྒོ་འབྱེད་ཀྱི་ངོ་སྤྲོད་འཕོ་
བའི་གདམས་པ་ཞལ་ཤེས་དམར་ཁྲིད་དང་བཅས་པ་མ་ལུས་པར་
གནང་།༑ ཕྱོགས་བཅུའི་སངས་རྒྱས་གནས་འགྱུར་བའི་དབང་བརྒྱ། མ་
རྒྱུད་མཁའ་འགྲོ་གནས་འགྱུར་བའི་དབང་བརྒྱ། གཏོར་མ་ལ་བརྟེན་
པའི་དབང་བརྒྱ་དང་སུམ་བརྒྱ་རྫོགས་པར་བསྐུར་ནས་སྨིན་པར་བྱས་
ཤིང་༑ དེའི་བསྐྱེད་རིམ་ལ་བློ་སྦྱང་དུ་བཅུག་པས། ཟླ་བ་བཞི་ནས་
བརྟན་( ༣་ན)པ་ཐོབ།དེ་ནས་རྫོགས་རིམ་ལ་སྦྱངས་པས་ཟླ་བ་

 
གསུམ་ནས་དྲོད་ཚད་ཐོབ་སྟེ། བསྐྱེད་རྫོགས་གཉིས་ལ་ནུས་པ་ཐོན། དེ་
ནས་མ་ཅིག་གིས་ཆོས་ལུགས་ཕྱག་རྒྱ་ཆེན་པོའི་གཅོད་ཀྱི་སྐོར་རྣམས་
གནང་བས། ཕྱག་རྒྱ་ཆེན་པོ་གཅོད་ལ་ནུས་པ་ཐོན་ཅིང་ཐུགས་སུ་ཆུད་
པར་མཛད། དེ་ནས་དགུང་ལོ་བཅུ་དྲུག་ལ་བྱོན་པའི་དུས་སུ། མ་ཅིག་
གིས་ད་ནི་སྒྲུབ་པ་གཅིག་བྱེད་པའི་རྟེན་འབྲེལ་ཤམ་པོའི་གངས་ལ་
ཡོད་དོ་གསུངས་ནས། ཐོད་སྨྱོན་བསམ་གྲུབ་གྲོགས་གསུམ་དང་
འགྲོགས་ནས་བཏང་བ་ཟླ་བ་གཅིག་རེད་པའི་ནང་པར་ཐོ་རངས་ཁ་
མ་ཅིག་རྫུ་འཕྲུལ་གྱིས་ནམ་མཁའ་ལ་གཤེགས་ཏེ།ཉི་མ་རྩེ་ཤར་ཙམ་
ལ་ཤམ་པོའི་གངས་ལ་བྱོན་ནས་ཚོགས་འཁོར་ཆེན་མོ་བཤམས་ཏེ། ཉི་
མ་དྲོས་ཙ་སྲས་ཀྱི་ཙར་སླེབས་སོ། །ཁྱེད་བཞི་ཐང་མ་ཆད་དམ་བྱས་
པས༑ སྲས་ཀྱི་ངེད་མ་ཆད་ལགས། མ་ཅིག་བྱོན་པ་ཐུགས་ལ་བཏགས་
སོ་ཟེར་སྐད། དེ་ནས་མ་ཅིག་གིས་སྲས་ལ་བཀའ་བརྒྱུད་ཀྱི་བྱིན་རླབས་
དབང་མོ་ཆེ་དང་། རིགས་ལྔའི་དབང་མོ་ཆེ་དང་། ཕག་མོ་གསང་སྒྲུབ་
ལྷ་ལྔའི་དབང་རྣམས་རྫོགས་པར་བསྐུར། སྙན་རྒྱུད་ཁུ་ངས་ཐམས་ཅད་
དཀྲོལ་ནས་གདམས་པ་རྣམས་མ་ལུས་པར་གནང་། ཞག་བདུན་
བཞུགས་ནས་གནས་དང་ཕུག་པ་ལ་བྱིན་ཕབ་ཅིང་བྱིན་རླབས་མཛད།
དཔའ་བོ་དང་དཔའ་མོ་མཁའ་འགྲོ་དཔག་ཏུ་མེད་པ་འདུས། སྲས་
ཀྱིས་མ་ཅིག་རྡོ་རྗེ་ཕལ་མོ་དངོས་ལ་ཞལ་གཟིགས།   མེ་ཏོག་གི་ཆར་
དང་།( ༣་བ)འཇའ་འོད་དང༌། རོལ་མོའི་སྒྲ་ལ་སོགས་ངོ་མཚར་
བའི་ལྟས་མང་དུ་བྱུང་། གཞི་བདག་ཤམ་པོ་ལ་བཀའ་བསྒོ་མཛད་དེ།
སྲས་ཀྱི་སྒྲུབ་པ་ལ་བར་ཆད་མི་བྱེད་པར་སྒྲུབ་པའི་གྲོགས་བྱེད་པར་

དམ་བཅས། པདྨའི་རིགས་ཀྱི་མཁའ་འགྲོ་དྲི་མེད་མ་བྱ་བ་གཅིག་ལ།
སྲས་ལ་འཚོ་བ་སྦྱར་བའི་ཡོན་བདག་གྱིས་གསུངས་ནས་བཀའ་གནང་
སྟེ་མཁའ་འགྲོ་མས་ཡོན་བདག་བྱེད་པར་ཁས་བླང་ངོ༌། །དེ་ནས་སྲས་
ལ་ལོ་བཅུ་གསུམ་གྱི་བར་ལ་སྒྲུབ་པ་སྐྱོང་ལ། ཕུང་པོ་ཁམས་དང་སྐྱེ་
མཆེད་ཐམས་ཅད་ལྷའི་ཕོ་བྲང་དུ་གྱུར་ཅིང་། དག་སྣང་སངས་རྒྱས་ཀྱི་
ཞིང་ཁམས་ལ་བློ་འབྱུང་ཞིང་བརྟན་པ་ཐོབ་པར་གྱིས་དང་། དེ་ཚེ་
འཚོ་བ་སྦྱར་བའི་ཡོན་བདག་འདིར་ཡོད་གསུངས་ནས། སྲས་བྲག་
ཕུག་ནང་དུ་བྱོན་ཏེ་རྩྭའི་གདན་ལ་རྣམ་སྣང་གི་ཆོས་བདུན་དང་ལྡན་
པར་བཞུགས་ནས། བྲག་ཕུག་གི་སྒོ་བསྡམས། སུས་ཀྱང་མི་མཐོང་བར་
བྱས་ནས། མ་ཅིག་མཁའ་འགྲོའི་ཚོགས་དང་བཅས་པ་ནམ་མཁའ་ལ་
གཤེགས་ཏེ། ཟངས་རིར་བྱོན་ནོ། །དེ་ནས་ཟླ་བ་གསུམ་རེད་ཙ་ན།
ཐོད་སྨྱོན་བསམ་གྲུབ་ལ་བཀྲེས་པའམ་སྐོམ་པའི་སྣང་བ་འདྲ་བ་
གཅིག་བྱུང་བས། མས་འཚོ་བ་སྦྱར་བ་གཅིག་ཡོད་གསུངས་པ་མི་སྣང་
གནས་འདི་ནི་མས་བྱིན་གྱིས་བརླབས་པའི་གནས་ཡིན་པས། དེར་
ང་ཡང་མའི་བྱིན་རླབས་འཇུག་པའི་ཏིང་ངེ་འཛིན་གྱི་ཟས་ལ་བསྟེན་
པས་ཆོག་པས། ལྟོགས་ནས་ཤི་བ་ནི་མི་འོང་སྙམ་ནས། དར་ཅིག་ཙམ་
ཉི་མའི་སྲབ་མདའ་འདྲ་བ་གཅིག་ཤར་ནས་བྱུང་བའི་རྒྱུད་ལ་བུད་
(༣ ༡ ན)མེད་དམར་མོ་གཟི་བརྗིད་དང་ལྡན་པ་གཅིག་གིས་བདུད་
རྩི་ཡིན་ཟེར་ནས་ཞལ་བུ་གང་བཟུང་བ་གཅིག་བྱུང་ནས། སྒྲུབ་པ་པོ་
འདི་གསོལ་ལ་སྒྲུབ་པ་མཐར་སྐྱོལ་ཅིག་ཟེར། བདུད་རྩི་གསོལ་བས། རོ་
བརྒྱ་དང་ལྡན་ཞིང་ལུས་ཐམས་ཅད་བདེ་བ་ཆེན་པོས་རྒྱས་ཏེ། འཇིག་

རྟེན་གྱི་ཟས་ལ་སྲེད་པ་མི་སྐྱེ་བར་ཐལ་ལོ། །དེ་ནས་འདི་ཡེ་ཤེས་ཀྱི་
མཁའ་འགྲོ་མ་ཅིག་ཡིན་ནམ་སྒྲུབ་པའི་དྲོད་ཚད་གཅིག་བཤད་སྙམ་
ནས༑ མཁའ་འགྲོ་མ་དེས་ང་ལ་མ་ཅིག་གིས་ཁྱེད་ལ་འཚོ་བ་སྦྱོར་
གསུངས་པ་ཡིན། ང་ཁྱེད་ཀྱི་སློབ་དཔོན་ནི་མ་ཡིན་པས་སྒྲུབ་པའི་དྲོད་
རྟགས་ང་ལ་མ་བཤད། ཆོས་ཉིད་གཏེར་དུ་སྦས་སོ། །ཁྱེད་ལ་ད་རུང་
འཁུ་འཁྲིག་སྣང་བས། ལྟ་རྟོགས་སེམས་ལ་གྱིས། དམར་ཐག་རིག་པ་ལ་
ཆོད༑ ལྟ་སྤྱོད་ཟུང་དུ་དྲིལ། དུ་མ་རོ་གཅིག་ཏུ་སྲེས་ཟེར་ནས་མི་སྣང་
བར་ཡལ། དེ་ནས་ལོ་གསུམ་གསུམ་ནས་འཚོ་བ་ཐེབ་རེ་དྲང་བ་བྱུང་།
ལོ་ལྔ་ནས་མ་ཅིག་གིས་སྔར་རྒྱུས་མེད་པའི་རྣལ་འབྱོར་པ་གཅིག་
བཏང་ནས། ཐོད་སྨྱོན་ཨེ་འཆི་ལྟོས་གསུངས་ཏེ། རྣལ་འབྱོར་པས་བྲག་
ཕུག་སྒོ་ནས་ཐོད་སྨྱོན་བྱས་པས། ཨ་ཟེར་བ་གྲགས་ཁྱོད་མ་འཁྱག་མ་
ལྟོག་གམ། མ་ཚུགས་པ་མ་བྱུང་ངམ། ང་མས་ལྟར་བཏང་བ་ཡིན་བྱས་
པས༑ ཐོད་སྨྱོན་ན་རེ། ཁྱོད་འོ་མ་བརྒྱལ་ལགས་སམ། མ་སྐུ་ཁམས་
བཟང་པོར་བཞུགས་པ་རེ་དགའ་མོད།( ༣༡ བ) ང་ཏིང་ངེ་འཛིན་
ཟས་སུ་ཟ་བ་ལ། ། ད་ནི་ཟས་ཀྱི་སྲེད་པ་དང་བྲལ་བའི་ང་ཅི་ལ་ལྟོགས།
ཨོཾ་གོས་སུ་གྱོན་པས་གོས་ཀྱི་སྲེད་པ་དང་བྲལ། སྣང་བ་གྲོགས་
སུ་འཆར་བས་གྲོགས་ཀྱི་སྲེད་པ་དང་བྲལ། བལྟས་པས་སངས་རྒྱས་ཀྱི་
སྐུ་དང་ཞིང་ཁམས་མཐོང་བས།། ཡུལ་ཁམས་གཞན་གྱིས་སྲེད་པ་དང་
བྲལ་ནས་ཐལ་ཟེར། རྣལ་འབྱོར་པ་ཕྱིར་ལོག་པས་མ་ལ་ལོ་རྒྱུས་རྣམས་
ཞུས་པས། མ་ཡང་མཉེས་ཏེ་ཁོ་ལ་དེ་ཙམ་གྱི་ནུས་པ་ཡོད་གསུངས་སོ། །
མ་ཅིག་གི་གདུལ་བྱ་ནི་ནམ་མཁའ་དང་མཉམ་སྟེ། མདོ་དབུས་ཁམས་
 

གསུམ་གྱི་བླ་མ་གདུགས་ཐོགས་པ་མན་ཆད་དགེ་བཤེས་གྲྭ་པ་དང་།
མིའི་རྒྱལ་པོ་དཔོན་སྐྱ་བློན་པོ་བཙུན་མོ་ཧོར་འདྲ་དང་། བཙུན་མ་
དང་༑ སྐྱེ་བོ་ཕོ་མོ་དང་། མཛེ་སྤྲང་ཡན་ཆད་ཀྱི་བཟང་དགུའི་གཏུགས་
ས༑ ངན་དགུའི་བརྟེན་གནས་བྱེད་ཅིང་། དེ་ལྟ་བུའི་འཁོར་བཟང་ངན་
ལྔ་སྟོང་ཙམ་རྒྱུན་དུ་འཁོར་བ་ཡོད་ཅིང་། བལ་པོའི་ཡུལ་ནས་ཀྱང་
མཇལ་བ་ལ་མང་རབ་འོང་བའི་སྐུ་བསོད་དང༌། ཆོས་ཀྱི་སྙན་པ་རྒྱ་
ཆེན་པོ་རྒྱ་གར་དུ་ཡང་གྲགས་སོ། །དེ་ནས་རྡོ་རྗེ་གདན་དུ་པཎྜི་ཏ་
རྣམས་འདུས་ནས། ཆོས་ཀྱི་འབྱུང་ཁུངས་འདི་ཡིན་པ་ལ། འདིར་མ་
གྲགས་པའི་ཆོས་ཕྱག་རྒྱ་ཆེན་པོ་ལ་གཅོད་བྱ་བའི་ཆོས་ཀྱི་སྲོལ་བཏོད་
ནས་བལ་པོ་ཕན་ཆད་བོད་ཁམས་ཐམས་ཅད་ལ་དབང་བསྒྱུར་ནས་
བཞི་བརྒྱ་རྩ་བཞིའི་ནད་དང་། སྟོང་ཕྲག་བརྒྱད་ཅུའི་གདོན་གྱིས་མི་
ཚུགས་པའི་གཅོད་ཟེར་( ༣༢ན) བའི་ཆོས་འཆད་པ་པོ་ཡུམ་གྱི་སྤྲུལ་
པ་ཡིན་ཟེར་བའི་བུད་མེད་མིག་གསུམ་ཡོད་པ་གཅིག་གིས་བྱེད་ཟེར་
བ་གྲགས་པ། ཡང་ན་ཡུམ་གྱིས་སྤྲུལ་པ་ཡིན་ངེས། ཡང་ན་བདུད་དང་
རྒྱལ་བསེན་གྱིས་སྤྲུལ་པ་འཇིགས་སུ་རུང་བས་འདི་བཏུལ་བ་ཡང
དཀའ་ཞིང་། འདུལ་བའི་གཉེན་པོ་གང་དུ་དགོས་པ་ཡང་ཤེས་དཀའ་
བས་བུད་མེད་འདིས་བོད་བརླག་ནས་རྒྱ་གར་དུ་འོང་ནུས་པར་
གདའ་བས། བུད་མེད་འདི་རྩད་བཅད་པ་ལ་འགྲོ་དང་ཟེར་ནས།
ཐམས་ཅད་གྲོས་མཐུན་པས།སུ་ཐོད་ཐོད་འགྲོ་བས་བུད་མེད་མཐུ་
ཆེན་གྱི་སར་སླེབ་ནས་ཕྱིར་ལོག་ཏུ་མི་སྟེར་བར་འོང་བས་ནུས་པ་ཆེ་
ལ་མཁས་ཤིང་གྲུབ་པ་བརྙེས་པ་འགྲོ་དགོས་ཟེར་ཏེ། དེ་ནས་དེ་ལྟ་

བུའི་རྣལ་འབྱོར་པ་གསུམ་ཁྲ་ཧོར་པས་གུང་སང་འགྲིམ་པ་ལྟ་བུར་
ནམ་མཁའ་ལ་འཕུར་ཏེ་འོང་བ་ཕྱིར་ནང་ཉི་མ་རྩེ་དྲོས་ཙམ་ལ་ཟངས་
རི་ཁང་དམར་གྱི་བླ་དབྱེར་ཕྱིན་པ་དང་། མའི་གསོལ་ཇ་མ་བསོད་
ཤམས་རྒྱན་གྱིས་མཐོང་ནས། རང་རེའི་བླ་དབྱེའི་སྟེང་དུ་མི་ཤ་སྔོ་ལ་
མིག་ཟབ་པའི་ཧུར་ཧུར་བ། དར་ནག་པོའི་སྟོད་གཡོག་བྱས་པ་གསུམ་
འདུག །རང་རེའི་ཡུལ་ཁམས་འདིའི་མི་མ་རེད། བལ་པོ་ཡིན་ནམ་
ལགས༑ མ་ཅིག་ལ་ཞུས་པས། དེ་རྒྱ་གར་རྐང་མགྱོགས་པ་ཡིན། གདན་
བཟང་པོ་ཤོམ་གསུངས་ནས། གདན་སུམ་བརྩེགས་བཏིང་སྟེ། ལག་
བརྡ་གྱིས་ལ་ནང་དུ་གདན་དྲོངས་གསུངས་པས། ལག་བརྡ་བྱས་པས་
ཨ་ཙ་ར་( ༣༢བ)གསུམ་ནང་དུ་བྱོན་ནས་གདན་ལ་བཞུགས་པ་དང་།
མ་ཅིག་གིས་རྒྱ་སྐད་དུ་ཁམས་དྲིས་བྱས་པས་ཨ་ཙ་རས་ཡང་དེའི་ལན་
བྱས༑  དེ་ནས་རྒྱ་གར་གྱི་ལོ་རྒྱུས་རྣམས་མ་ཅིག་གིས་རྒྱ་སྐད་དུ་དྲིས་
པས།དྲི་བ་རྣམས་ལ་ལན་བཏབ་པ་དང་། ཁྱོད་ཀྱིས་རྒྱ་སྐད་ཤེས་པ་ཅི་
ཡིན་ཟེར་ཏེ། མ་ཅིག་གིས་ང་སྔར་རྒྱ་གར་དུ་ལན་མང་པོ་སྐྱེས་པས་རྒྱ་
སྐད་ཤེས་བྱས་པས། ཨ་ཙ་རས་ཁྱོད་སྐྱེ་བ་དྲན་པ་ཡིན་ནམ་ཟེར། མ་
ཅིག་གིས་ངས་སྐྱེ་བ་སྔ་ཕྱི་ད་ལྟ་དང་གསུམ་ཀ་དྲན་བྱས་པས། ཨ་ཙ་
རས་ད་ཁྱོད་སྐྱེ་བ་ཤོད་དང་ཟེར་བ་ལ། མའི་ཐུགས་དགོངས་ལ་ཨ་ཙ་
ར་འདི་གསུམ་ལ། རྒྱ་སྐད་དུ་གདམས་པས་ངའི་བུ་སློབ་རྣམས་
ཀྱང་མི་གོ །ལར་ཡང་རྒྱ་གར་བའི་རྩོད་པ་བ་འདི་གསུམ་ཡོད་པ་དང་།
བོད་ཐམས་ཅད་ཀྱིས་ཚོར་བའི་སྐྱེ་བ་བཤད་པ་དང་། ཚིག་གིས་ཐ་
སྙད་རྒྱ་བལ་པོ་བོད་དང་གསུམ་ལ་ཆོད་པ་ཅིག་བྱེད་དགོངས་ནས།

ཙ་ར་གསུམ་ལ་བྲང་ཁང་ཕྱེ་ནས་བཞག །མདོ་དབུས་ཁམས་གསུམ་
བལ་པོ་ཚུན་ཆད་དུ་རྐང་མགྱོགས་པ་སོ་སོར་མངགས་ཏེ། མ་ཅིག་ལ་
རྒྱ་གར་ནས་ཆོས་ཀྱི་རྩོད་པ་ཡོང་ནས། ཆོས་ཀྱི་རྩོད་པ་བྱེད་པ་དང་།
མ་ཅིག་གིས་སྐྱེ་བ་བཤད་པ་ཡིན་པས། དེར་འོང་མི་གང་ཡོད་ཀྱིས་ཟླ་
བ་གཅིག་གི་ཆས་ཀ་དང་ཤོག་ཅིག་བསྒྲགས་པས། མི་ཕོ་མོ་འབུམ་ཚོ་
ལྔ་དང་། ལྔ་བརྒྱ་བདུན་ཅུ་རྩ་གསུམ་ཙམ་འདུས། དེའི་ནང་དུ་རྒྱ་གར་
དུ་བྱོན་པས་ལོ་ཙྪ་བ་མཁས་པ་བཞི་འདུག་( ༣༣ན)གོ །དེ་ནས་མ་
ཅིག་གིས་ཚོགས་པ་རྣམས་ལ་ཆོས་སྟོན་བྱས་ཏེ། རྒྱུ་ཟས་ཐམས་ཅད་ཀྱི་
གཏོང་སྒོ་བྱས། དགེ་འདུན་པ་ཁྲི་ཚོ་བདུན་ཙམ་བཞུགས་སོ། །དེ་ནས་
ལོ་ཙྪ་བས་བསྒྱུར་ཏེ། ཨ་ཙ་ར་གསུམ་དང༌། མ་ཅིག་གིས་ཆོས་ཀྱི་བགྲོ་
གླེང་གང་བྱས་ཀྱང་མ་ཅིག་ལ་གླགས་མ་རྙེད་དེ། ཨ་ཙ་རས་ཆོས་
ཐམས་ཅད་རྒྱ་གར་ནས་དར་བ་ལ། ཁྱོད་བོད་ལ་ཆོས་མེད་ཟེར། མ་
ཅིག་གིས་དེ་ཁྱེད་བདེན་རྒྱ་གར་ནི་སངས་རྒྱས་ཐམས་ཅད་དང་ཆོས་
ཐམས་ཅད་ཀྱི་འབྱུང་གནས་ཡིན་པས། སངས་རྒྱས་གང་བྱུང་བའི་
དུས་སུ་ཆོས་གང་དར་བར་བྱེད་པའི་རྒྱུ་མཚན་རྣམས་ཤོད་དང་
གསུངས་པ་ལ། ཨ་ཙ་ར་གསུམ་གྱིས་སངས་རྒྱས་གང་བྱུང་ནས། ཆོས་
གང་གིས་འཁོར་ལོ་བསྐོར་ནས་གདུལ་བྱ་སྐྱོང་བའི་ཚུལ་ཐམས་ཅད་
ངས་མི་ཤེས་པས། ཁྱོད་སངས་རྒྱས་གང་བྱུང་བ་ཐམས་ཅད་
ཀྱི་འཁོར་ལོ་གང་བསྐོར་བ་ཐམས་ཅད་ཤེས་ན་ཤོད་ཟེར་བ་ལ། ལོ་ཙྪ་
བ་བཞི་ཀས་བསྒྱུར་མི་ལྕོག་ལྕོག་ལ།མ་ཅིག་གིས་ཉི་མ་བདུན་ལ་
གསུངས༑ དེ་ནས་ཨ་ཙ་རས་ད་ཁྱོད་སྐྱེ་བ་དྲན་ཟེར་བ་དང་། ཁྱོད་རང་

གི་ཆོས་འདིའི་རྒྱུ་མཚན་ཡང་ཤོད་ཟེར་བ་ལ། མ་ཅིག་གིས་ཞལ་ནས།
འོ་འདིར་ཚོགས་པའི་ཁྲོམ་པ་རྣམས་གསོན་དང་། རྒྱ་གར་བ་རྣམས་ང་
དང་༑ ངའི་ཆོས་ལ་ཡིད་མ་ཆེས་ནས། ཨ་ཙ་ར་འདི་གསུམ་བཏང་བ་
ངའི་ཉམས་ལེན་( ༣ ༣ བ)པ་ལ་འོང་བར་འདུག་པས། ང་ལ་ཆོས་ཀྱི་
ཡིན་ཚུལ་དང་། སྐྱེ་བ་དྲན་ན་ཤོད་ཟེར་བ་ཡིན་པས། ངའི་ཆོས་ཀྱི་རྒྱུ་
མཚན་མ་བཤད་ན་རྒྱ་གར་བ་ཨ་སྐྱང་ཡང་ཆེ་སྟེ། ཁྱེད་ངའི་བུ་སློབ་
དང་འདིར་ཚོགས་པ་རྣམས་དང་བོད་གངས་ཅན་ཐམས་ཅད་ཀྱང་།
ངའི་གདམས་པ་ལ་ཡིད་མི་ཆེས་པ་འོང་བ་དང་། སྐྱེ་བ་མ་བཤད་ན་ང་
ལ་ཡིད་མི་ཆེ་བ་ཅིག་འོང་བ་ཡིན་པས། ཐམས་ཅད་ཉོན་ཅིག་གསུངས་
ནས༑ དང་པོ་ཐུབ་པ་ཆེན་པོའི་བཀའ་རྒྱས་འབྲིང་བསྡུས་གསུམ་ལ་
གཟིགས་རྟོགས་མཛད་ནས་བཀའ་ཐོག་ཏུ་གྲོལ་བའི་ཚུལ་གྱིས་བཀའ་
ལ་བརྟེན་ནས་གཅོད་བཀའ་ཚོམ་ཆེན་མོ་རྩོམ་པ། བཀའ་ཚོམ་ཆེན་
ཆོས་རྣམས་བརྒྱུད་ཚུལ་དང་བཅས་པ་དང་།  སྒྲོལ་མ་ལ་སོགས་ཡི་དམ་
པའི་མྱོང་ཆོས་ཐམས་ཅད་བཤད། དེ་ནས་བླ་མ་རྣམས་ལ་ཞུས་པའི་
ཆོས་རྣམས་བརྒྱུད་ཚུལ་དང་བཅས་པ་དང་། སྒྲོལ་མ་ལ་སོགས་ཡི་དམ་
ལྷ་རྣམས་ཀྱིས་གནང་བའི་ཆོས་དང་། ལུང་བསྟན་མཛད་ཚུལ་དེ་
རྣམས་ལ་ཐོ་རེ་བ་ཙམ་ཅིག་བཤད། དེ་ནས་སྐྱེ་བ་ནི། རྗེ་བཙུན་སྒྲོལ་
མས་ཐུགས་བསྐྱེད་ནས། ཡུམ་ཆེན་མོའི་ཐུགས་ཀ་ནས་སྤྲུལ་ནས། རྡོ་རྗེ་
དབྱིངས་ཀྱི་དབང་ཕྱུག་མ་ནས་བཟུང་སྟེ། ད་ལྟ་ལབ་སྒྲོན་གྱི་བར་དུ་
སྐྱེ་བ་བརྒྱ་དང་བདུན་བཞེས་པའི་ཚུལ་རྣམས་བཤད། སྐྱེ་བ་འདི་ཡི་
སྔོན་དུ་རྒྱ་གར་དུ་སྐུ་འཁྲུངས་ནས་པཎྜི་ཏ་སྨོན་ལམ་གྲུབ་བྱ་བར་སྐྱེ་

བ་བཞེས་པ།  ཿ པོ་ཏ་རིའི་བྲག་ཕུག་བྷ་དྲ་ཞེས་པའི་རྗེ་བཙུན་མ་
( ༣༤ན)སྒྲོལ་མས་བྱིན་གྱིས་བརླབས་པའི་ཕུག་པར་ངའི་ལུས་དེ་
བཀྲག་མདངས་མ་ཉམས་པར་གཞོན་ཤ་རྒྱས་པའི་ལང་ཚོ་དང་ལྡན་
པ་ད་ལྟར་ཡང་ཡོད་པ་དེ་ལ། ཙན་དན་དཀར་པོའི་མེ་སྦར་ནས་དྲི་
བཟང་གིས་ཡུལ་ཁམས་ཀུན་ཁྱབ་པ་དང་། རོལ་མོའི་སྒྲ་དང་། རིན་པོ་
ཆེའི་རྒྱུ་ལ་གདུགས་ལ་སོགས་པའི་མཆོད་རྫས་སྣ་ཚོགས་པ་དང་མེ་
ཏོག་ཁ་དོག་སྣ་ཚོགས་པའི་ཆར་ཆེན་པོ་འབེབས་ཤིང་། འཇའ་དང་
འོད་ཀྱིས་གང་བ་ལ་སོགས་པའི་ལྟས་དུ་མ་འབྱུང་ཞིང་ཁྱད་པར་དུ་ངོ་
མཚར་བའི་རྟེན་འདི་འདྲའོ། །མགོའི་དུད་ཁང་དེ་ལ་རྣམ་སྣང་གི་གཙོ་
བྱས་པའི་རིགས་ལྔ་ལ་སངས་རྒྱས་སྤྱན་མ་ལ་སོགས་པའི་ལྷ་མོ་ལྔ་ཁ་
སྦྱོར་དུ་འཁྲིལ་ནས་བཞེངས་པའི་ཚུལ་གྱིས་འབུར་གྱིས་དོད་ནས་
འབྱོན༑ སྒལ་ཚིགས་རེ་རེ་ལ་རྣམ་རྒྱལ་མཆོད་རྟེན་རེ་རེ། སོ་རྣམས་ལ་
དུང་གཡས་འཁྱིལ་རེ་རེ། མན་མཁལ་ལ་ཨ་དཀར་པོ་རང་ཆས་སུ་བྱོན།
ཨེན་ཆེན་དང་པོ་ལ་ཡུམ་ཆེན་མོ། སྐེད་ཚིགས་ལ་རིགས་གསུམ་མགོན་
པོ༑ དཔལ་ཁ་གཉིས་ལ་སྒྲོལ་མ་དཀར་ལྗང་། སྙིང་ལ་ཤཱཀྱ་ཐུབ་པ།
བྲང་གི་དཀྱིལ་དུ་རྡོ་རྗེ་འཆང༌། དེ་ལ་སོགས་པའི་སྐུ་དང་རུས་པ་ལྷག་
མ་རྣམས་རིང་བསྲེལ་ཁ་དོག་སྣ་ལྔ་པའི་གྲངས་ལས་འདས་པ་དང་།
གདུང་ཤ་རི་རམ་སྲན་ཆེན་ཙམ་མ་ག་དྷའི་བྲེ་གང་བྱོན་པ་ཡོད་པ་
དང་༑ དེ་རྣམས་ལྷག་ཆད་མེད་པར་ཅི་ལྟར་བཤད་པ་བཞིན་མ་བྱུང་
ན༑ ངས་གཏམ་པ་( ༣ ༤བ) ཐམས་ཅད་བརྫུན་པ་ཡིན་པས། ཁྱེད་
པཎྜི་ཏ་རྣམ་གསུམ་གྱིས་ངའི་གདམས་པ་དེ་རྣམས་ཀྱི་རྩད་ལེགས་

པར་བཅད་མཛོད་དང་། རྟགས་ཅིག་སྟོན་ནས་འོང་ད་ངས་ཀྱང་འགྲོ་
དོན་ཕྱེད་ཙམ་རྫོགས། ལོ་ཡང་ལྔ་བཅུ་རྩ་གཉིས་ལ་ཕྱིན། དགུ་བཅུ་གོ་
དགུ་ནས་ལན་ཅིག་འོག་མིན་གནས་སུ་སྐྱེ་བ་འཕོ་བའི་ཚུལ་བསྟན་ཏོ་
གསུངས༑ དེ་ནས་དེར་འཚོགས་པ་ཐམས་ཅད་མའི་ཆོས་དང་སྐྱེས་
རབས་དང་གླེང་གཞིའི་གཏམ་རྒྱུད་ཐམས་ཅད་ལ་ཡིད་ཆེས་ཤིང་ཐེ་
ཚོམ་སེལ་ཅིང༌། སྒྲོ་འདོགས་ངེས་པར་ཆོད་ཀྱང་། དམ་པ་སངས་རྒྱས་
དེར་བྱོན་པ་ལ་ཞུ་བ་བྱས་ཏེ། དམ་པ་རིན་པོ་ཆེ་ཁྱོད་བོད་གངས་ཅན་
པ་རྣམས་ཀྱི་དོན་དུ་རྐང་མགྱོགས་པ་འདི་གསུམ་དང་སྟབས་གཅིག་
ཏུ་རྒྱ་གར་དུ་བྱོན་འཚལ། མ་ཅིག་གིས་གདུང་སྦྱངས་ནས་རྟེན་ངོ་
མཚར་བ་རྣམས་བྱོན་གསུངས་པའི་རྟེན་བཟང་བ་གཅིག་དིར་
གདན་དྲངས་པ་ཐུགས་ལ་འདོགས་སམ་ཞུས་པས།དེ་འདྲ་བྱའི་
གསུངས་ནས། དམ་པ་དང་རྐང་མགྱོགས་པ་གསུམ་རྒྱ་གར་དུ་ཐོགས་
པ་མེད་པར་བཞུད། འཚོགས་པ་རྣམས་ཀྱང་སོ་སོར་ཞིག་གོ །དེ་ནས་
དམ་པ་དང་རྐང་མགྱོགས་པས་རྒྱ་གར་བ་རྣམས་རྡོ་རྗེ་གདན་དུ་
བསྡུས་ནས། མ་ཅིག་གིས་གསུང་རྣམས་ལྷག་ལུས་མེད་པར་ཞུས།
འཚོགས་པ་རྣམས་ཀྱིས་འདིའི་གདམས་པའི་རྩད་ལེགས་པར་བཅད་
དགོས་པས། པོ་ཏ་རིར་ལྟས་མོ་བྱེད་དགོས་ཟེར་ནས། པཎྜི་ཏ་ལྔ་བཅུ་
ང་གཉིས་པོ་ཏ་རིར་བཞུད་པས། མ་ཅིག་( ༣༥ན) གིས་གསུང་བཞིན་
གདུང་མ་ཉམས་པར་འདུག་པ་སྦྱངས་པ་ལ། མ་ཅིག་གིས་གསུངས་
པའི་རྟེན་རྣམས་བྱོན་ནས་རྒྱ་གར་པ་ཐམས་ཅད་ཀྱང་། མ་ཅིག་འདི་
ཡུམ་ཆེན་མོའི་སྐྱེ་བ་ཡིན་པར་ངེས་ཟེར་ཞིང་ཡིད་ཆེས་ནས་སྒྲོ་

འདོགས་ཆོད་ཅིང་མ་ཅིག་འདིར་གདན་དྲངས་དགོས། བོད་མཐའ་
ཁོབ་ལ་སྣོད་མེད་པས་མ་ཅིག་སྐུ་ཡལ་དུ་འགྲོ་བ་འོང་བར་གདའ་
གཏམ་སྐད། དེ་ལ་རྟེན་རྣམས་དད་པའི་རྟེན་དུ་ཐམས་ཅད་ཀྱི་ཆ་
བགོས༑ དབུའི་རིགས་ལྔ་འཁྲིལ་སྦྱོར་དེ་རྡོ་རྗེ་གདན་དུ་བཞུགས།
ཐུགས་ཀྱི་ཤཱཀྱ་ཐུབ་པ་དེ་དམ་པས་བོད་དུ་གདན་དྲངས་ཏེ། དམ་པ་
དང་རྐང་མགྱོགས་པ་གསུམ་དང་བཞི་དེ་ཟངས་རིར་མའི་དྲུང་དུ་
ཕྱིན་པ་དང་། ཕྱག་འཚལ་པུས་མོ་བཙུགས་བསྐོར་བ་བྱས། མཆོད་པ་
ཕུལ་ནས། རྐང་མགྱོགས་པ་གསུམ་གྱིས་མ་ཅིག་ཁྱེད་ཡུམ་ཆེན་མོའི་
ཐུགས་ཀྱིས་སྤྲུལ་པ་ངོ་མཚར་ཆེ། ཞལ་ནས་ཇི་ལྟར་གསུངས་པ་རྣམས་
ལ་ནོར་འཁྲུལ་དང་ལྷག་ཆད་ཚིག་གཅིག་ཀྱང་མེད་པར་སྣང་། ཐུགས་
ཀྱི་ཤཱཀྱ་ཐུབ་པ་དེ་འདིར་གདན་དྲངས་ཡོད་ཞུས་ཤིང་། མདོ་དབུས་
ཁམས་གསུམ་གྱི་འཚོགས་པ་ཐམས་ཅད་ལ་ངོམས་ནས་བྱིན་རླབས་
བྱས་ནས། དམ་པས་ངའི་ཐུགས་དམ་གྱི་རྟེན་བྱེད་གསུངས་ནས་ལ་
སྟོད་དུ་གདན་དྲངས། རྒྱ་བོད་གཉིས་ཀྱིས་མ་ཅིག་ལ་དད་པ་རྩོད་མེད་
དུ་ཚུད་ཅིང་སྒྲོ་སྐུར་དང་གཤེ་བར་བྱེད་པ་རྣམས་ཀྱང་ཐེ་ཚོམ་གྱིས་
སྙོམས་( ༣༥བ)ཐག་ཆད་ནས་མ་ཅིག་ལ་འདུད་པར་བྱུང་ནས་དམ་
ཆོས་བདུད་ཀྱི་གཅོད་ཡུལ་རྒྱ་བོད་གཉིས་ལ་གྲགས་ཅིང་དར་བར་
བྱུང་།༑ དེ་ཡང་རྒྱ་གར་བས་མ་ཅིག་གདན་དྲངས་ཤིང་རྒྱ་གར་དུ་
འབྱོན་དགོས་ཞུས་པ་ལ། མ་ཅིག་གི་ཞལ་ནས་ང་རྒྱ་གར་དུ་འགྲོ་བས་
འགྲོ་དོན་ཆུང་། ངའི་གདུལ་བྱའི་སྐལ་བ་ལ་བོད་འདུལ་དགོས་པའི་
དུས་ད་ལྟར་གྱི་སྐབས་འདི་ཡིན་པས། རྒྱ་གར་དུ་ལུས་ཐོག་འདི་ལ་མི་

འགྲོ་གནང་། ཁྱེད་རྒྱ་གར་བ་སངས་རྒྱས་ཐམས་ཅད་དང་ཆོས་ཐམས་
ཅད་ཀྱི་འབྱུང་གནས་ཡིན་པས། ཆོས་ཐམས་ཅད་རྒྱ་གར་ནས་བོད་དུ་
འོང་བས་ཆོས་དར་བར་བྱེད་དགོས་པ་ཡིན་པས། བོད་ཀྱི་ཆོས་རྒྱ་གར་
དུ་ཕར་ལ་གྲགས་པ་དེ་སྔ་ཕན་ཆད་ལ་ཡོད་མ་མྱོང་བ་ཡིན་མོད་ཀྱང་།
ང་སྐྱེ་བ་མང་པོ་ལ་རྒྱ་གར་དུ་སྐྱེས་པས་ཁྱེད་རྒྱ་གར་བ་དང་ཆོས་ཀྱི་
འབྲེལ་བ་མང་རབ་ཡོད། ད་ལྟ་ང་བོད་དུ་སྐྱེས་པས་ཁྱེད་རྒྱ་གར་དུ་མ་
གྲགས་པའི་དམ་ཆོས་ཕྱག་རྒྱ་ཆེན་པོའི་གཅོད་བྱ་བ་སྟོན་པ་ཡིན་པས།
སྤྲང་མོ་ངའི་ཆོས་ལུགས་བོད་གངས་ཅན་གྱི་ལྗོངས་སུ་གྲགས་པའི་
གཅོད་ཡུལ་འདི་ཁྱེད་རྒྱ་གར་བ་ལ་ཡང་གཟིགས་ཕུལ་ཞིག་བྱེད་
དགོས་གསུངས་ནས། མ་ཅིག་གིས་ཐུགས་ལ་འཁྲུངས་
པར་ཅན་རྣམས་རྒྱ་གར་དུ་བསྐུར་བ་ལ། དེ་ཡང་མ་ཅིག་གིས་བཅོམ་
ལྡན་འདས་ཀྱི་བཀའ་རྒྱས་འབྲིང་བསྡུས་གསུམ་ལ་གཟིགས་རྟོག་
མཛད་པས། བདུད་ཀྱི་ལེའུ་སྐབས་སུ་གཟུགས་ནས་རྣམ་(༣༦ན)
མཁྱེན་གྱི་བར་དུ། གང་ལ་ཆགས་ན་བདུད་ཀྱི་ལས་སུ་རིག་པར་བྱའོ། །
ཞེས་པ་ལ་སོགས་དང་། གཟུགས་ནི་དཀར་པོ། སེར་པོ། དམར་པོ།
སྔོན་པོ། ལྗང་ཁུ། ལེབ་རྒན་ཡང་མ་ཡིན་ནོ། །ཞེས་པ་ལ་སོགས་པ་དང་།
གཟུགས་ནི་གང་ནས་ཀྱང་འོང་བ་མེད་གང་དུ་འགྲོ་བ་མེད། གར་ཡང་
གནས་སར་འགྱུར་བ་མེད་དོ། །ཞེས་པ་ལ་སོགས་དང༌། ཆོས་ཐམས་
ཅད་མཉམ་པ་ཉིད་ནས། ཤེས་རབ་ཀྱི་ཕ་རོལ་ཏུ་ཕྱིན་པ་མཉམ་པ་
ཉིད་དོ། །ཞེས་པ་ལ་སོགས་པ་ལེགས་པར་གཟིགས་ནས་གྲོལ་བའི་ཚུལ་
མཛད་དེ། བདུད་བཞི་རང་སར་གཅོད་པའི་ཉམས་ཁྱད་པར་ཅན་

རྒྱུད་ལ་སྐྱེས་པའི་མྱོང་ཆོས་ཤིན་ཏུ་ཟབ་པ་མ་ཅིག་གིས་མཛད་པའི་
བཀའ་རྩོམ་ཆེན་མོ། ཡང་རྩོམ་ཉིད་རྩོམ། ལེའུ་ལག །གནད་ཐེམ། ཁོང་
རྒོལ༑ གསང་བ་བརྡ་ཆོས་ལ་བཟླས་སྐོར་གསུམ། གཞི་ལམ་དུ་སློང་བ།
ཁྱད་པར་གྱི་མན་ངག་དང་བཅུ། རྒྱ་གར་དུ་བསྐུར་བས། རྒྱ་གར་བ་
ཐམས་ཅད་ཀྱང་ཆོས་ལ་ཡིད་ཆེས་ནས་ཐམས་ཅད་ཀྱིས་ཆོས་ཉམས་
སུ་མྱོང་སྟེ་བོད་ཆོས་རྒྱ་ལ་དར་བར་བྱས་སོ། །དེ་ཡང་མ་ཅིག་གིས་
ཐུགས་ལ་འཁྲུངས་པའི་མྱོང་ཆོས་ཀྱིས་བརྒྱུད་པ་ནི། མ་ཅིག་རང་ཉིད་
ནས་བཟུང་སྟེ་སྲས་པོ་སྲས་མོ་རིགས་བརྒྱུད་དང་ཆོས་བརྒྱུད་འཛིན་
པ་བརྒྱ་དང་བཅུ་དྲུག་ལ་སོགས་པ་ཐམས་ཅད་མན་ཆད་དུ་བརྒྱུད་པ་
( ༣༦བ)ཡོད་ལ། མ་ཅིག་ཡན་ཆད་ཀྱི་བརྒྱུད་པ་ནི་མེད་དོ། །
༈༙ ༣ བཀའ་བརྒྱུད་དོན་གྱི་མན་ངག་གི་བརྒྱུད་པ་ལ་གསུམ་སྟེ།
སངས་རྒྱས་ཤཱཀྱ་ཐུབ་པ། འཇམ་དཔལ་སྨྲ་བའི་སེང་གེ །ཀླུ་སྒྲུབ་སྲས་
པོ་ཨཱརྱ་དེ་བ། བྲམ་ཟེ་ཨཱརྱ་དེ་བ་ཆེ་ཆུང་གཉིས་ཀ་ལ་ཐུག་པའི་དམ་པ་
རྒྱ་གར། སྐྱོ་ཤཱཀྱ་ཡེ་ཤེས་དང་། བསོད་ནམས་བླ་མ་དང་ཁུ་དབོན་
གཉིས༑ མ་ཅིག་ལབ་སྒྲོན་ནས་མར་བརྒྱུད་པ་ལ་ནི། ཐབས་ཀྱི་རྒྱུད་པ་
ཟེར༑ ཡང་ཡུམ་ཆེན་མོ། སྒྲོལ་མ། སུ་ཀ་སུདྡྷི། བྲམ་ཟེ་ཨཱརྱ་དེ་བ། དམ་
པ༑ བསོད་ནམས་བླ་མ། མ་ཅིག་ནས་བརྒྱུད་པ་ནི་ཤེས་རབ་ཀྱི་རྒྱུད་པ་
ཟེར༑ ཡང་ཡུམ་ཆེན་མོ། ཤཱཀྱ་ཐུབ་པ། སྒྲོལ་མ། སྨྲ་སེང་། ཨཱརྱ་དེ་བ།
གཉིས་མན་ཆད་སྔ་མ་དང་འདྲ་བ་ལ་གཉིས་མེད་ཟུང་འཇུག་གི་
བརྒྱུད་པ་ཟེར་ཏེ། དེ་གསུམ་ཀ་ནི་བཀའ་བརྒྱུད་ཡིན་ནོ། །གསང་
སྔགས་ཀྱི་བརྒྱུད་པ་ནི། རྡོ་རྗེ་འཆང་ཆེན་པོ། རྗེ་བཙུན་སྒྲོལ་མས་མ་

ཅིག་ལ་གནང་། མ་ཅིག་གིས་གསང་སྔགས་བཀའ་བརྒྱུད་གནས་འགྱུར་ཡང་ཐིག་མེ་
ལོང་། ཨུ་དུམ་ཝ་ར་དང་དུག་ལྔ་ཀླུ་ཕྱོགས་བཅུའི་སངས་རྒྱས་གནས་འགྱུར། འདུལ་
དང་༑ ཐུགས་བཅུད་མ་རིག་མ་བརྒྱུད་མཁའ་འགྲོ་གནས་འགྱུར་གྱི་དབང་བརྒྱ། མུན་སེལ་
དང་གསུམ་ལ། མ་རིག་མུན་སེལ་ལ་བསྐྱེད་རིམ་རིན་པོ་ཆེའི་ལྗོན་ཤིང་
དང་༑ རྫོགས་རིམ་རྡོ་རྗེའི་ཕྲ་ཐིག །ཡང་ཐིག་མེ་ལོང་སྐོར་གསུམ་ཙམ།
དུག་ལྔ་ཀླུ་འདུལ་ལ་བསྐྱེད་རིམ་ཡེ་ཤེས་སྒྲོན་མེ་དང་། རྫོགས་རིམ་
གསལ་བྱེད་རིམ་གསུམ་ཟབ་མོ་ལམ་མཐར་ཕྱིན་( ༣ ༧ན)བརྩམས།
ཨུ་དུམ་ཝ་ར་ལ་བསྐྱེད་རིམ་མུ་ཏིག་ཕྲེང་མཛེས་དང༌། རྫོགས་རིམ་
མཐའ་གཉིས་མུན་སེལ་ཉི་མའི་འོད་ཟེར་བརྩམས། གསང་བ་ལྷ་ལྔ་ལ་
བསྐྱེད་རིམ་ནོར་བུའི་གཏེར་མཛོད་དང༌། རྫོགས་རིམ་རིམ་ལྔ་གསང་
སྐོར་བརྩམས་པའི་བསྐྱེད་རྫོགས་གཉིས་ཀྱི་བརྒྱུད་པ་ནི།ཐོད་སྨྱོན་
བསམ་གྲུབ། གངས་པ་རྨུག་སངས། གངས་པ་ལྷུན་གྲུབ། སངས་རྒྱས་
བསྟན་བསྲུང་། མཉམ་མེད་རྡོ་རྗེ་འཛིན་པ། གངས་པ་རིན་པོ་ཆེ། བླ་
མ་རྡོ་རྗེ། སྟོང་ཞིག་ནམ་མཁའ་རྒྱལ་མཚན། བཀྲ་ཤིས་རྒྱལ་མཚན་ནས་
རིམ་པར་བརྒྱུད་པ་ཡིན་ནོ། །དེ་ནམ་མཁའ་རྒྱལ་མཚན་ཡན་ཆད་ལ་
བསྐྱེད་རྫོགས་ཀྱི་སྲོལ་མ་ཉམས་ཤིང་ཚེ་སྒྲུབ་ཀྱི་སྐོར། ཞི་རྒྱས་དབང་
དྲག་གི་སྦྱིན་སྲེག་དང་ལས་བཞིའི་མེ་མཆོད་དང་བཅས་པའི་སྔགས་
ལུགས་དང་། བཀའ་རྒྱུད་དོན་གྱི་མན་ངག་གི་ལུགས་ཀྱི་ཕ་རོལ་ཏུ་
ཕྱིན་པའི་ཏིང་ངེ་འཛིན་གྱི་དབང་བཞི་དང་ཚོགས་ཀྱི་མཆོད་པ་
རིགས་ལྔ་གཏོར་དབང་དང་བཅས་པ་ཕར་ཕྱིན་མདོ་ལུགས་དང་།
མདོ་སྔགས་གཉིས་གཅིག་ཏུ་དྲིལ་བ། ཟུང་འཇུག་གི་དོན་ཕྱོགས་

བཅུའི་སངས་རྒྱས་གནས་འགྱུར་གྱི་དབང་ཙམ་ལ་བརྟེན་པ་ལ་སོགས་
པ་གཅོད་དང་བཅས་པ་མ་ཉམས་པ་ཡོད་ཅིང་། བཀྲ་ཤིས་རྒྱལ་མཚན་
པ་མན་ལ་ནི། བསྐྱེད་རྫོགས་ཀྱི་སྲོལ་ཆད་ནས། དབང་ཚོགས་ལ་བརྟེན་
པ་ཙམ་ཉེག་གེ་བ་ལས་མ་བྱུང་བ་ཡིན་ནོ། །སྦྲུལ་ཤད་ཀྱིས་བར་( ༣༧བ)འདི་ཤེས་
རབ་འབུམ་པས་སྦྱར་བ་ཡིན།
༈ ཡང་དབང་བརྒྱ་དང་ཚོགས་བརྒྱའི་བརྒྱུད་པ་ནི། ཐོད་སྨྱོན་
གངས་པ་རྨུག་སངས། གྲུབ་ཆེན་པ། མཁས་གྲུབ་ཆེན་པོ། སྐྱེ་མེད་
གནམ་མཚོ། མཉམ་མེད་རིན་པོ་ཆེ། རས་ཆེན་གཞོན་ནུ། བསོད་
ནམས་རྡོ་རྗེ་ནས་བརྒྱུད་པ་ཡིན། མ་ཅིག་གི་ཐུགས་ལ་ཡོད་ཚད་ཀྱི་
ཆོས་མདོ་སྔགས་གཉིས་དང་ཟུང་འཇུག་དང་གསུམ་གྱི་གདམས་པ་མ་
ལུས་པ་ཐམས་ཅད་ཐོད་སྨྱོན་གྱིས་ཐུགས་སུ་ཆུད་པར་བྱས། བཀའ་
བརྒྱུད་དོན་གྱི་མན་ངག་ལས་བྱུང་བས་ཕར་ཕྱིན་སྐོར་གྱི་མན་ངག་
ཟབ་པའི་དོན་གནད་ཀྱི་གདམས་པ་ཐུན་མོང་མ་ཡིན་པ་དང་བཅས་
པ་ཕར་ཕྱིན་གྱི་སྐོར་མ་ལུས་པར་ཐམས་ཅད་སྲས་རྒྱལ་བ་དོན་གྲུབ་
ཀྱིས་ཐུགས་སུ་ཆུད་པར་བྱས། མདོ་སྔགས་ཟུང་འཇུག་གི་སྐོར་དང་
ཐུགས་ལས་འཁྲུངས་པའི་མྱོང་ཆོས་ཀྱི་སྐོར་དང་། མ་རྒྱུད་མཁའ་
འགྲོའི་དབང་བཞིའི་ཟབ་ལམ་དང་། སྒྱུ་འཕྲུལ་ཆེན་མོ་དང་། བླ་མའི་
རྣལ་འབྱོར་ཟབ་ལམ་མ་དང༌། རིགས་གསུམ་མགོན་པོའི་སྒོ་ནས་
དམིགས་པ་སྐོར་གསུམ་དང༌། ཁྱད་པར་སྤྱན་རས་གཟིགས་སྒོམ་པའི་
མན་ངག་དང་། རིན་པོ་ཆེའི་རྒྱ་མདུད་མ་དང༌། རྡོ་རྗེའི་ཚིག་རྐང་
དང་༑ དེ་རྣམས་ལྷག་ལུས་མེད་པར། སྲས་མོ་རྒྱན་བཞི་དང་། ཁུ་

བསྒོམ་ཆོས་ཀྱི་སེང་གེ་དང་ལྔའི་ཐུགས་སུ་ཆུད་པར་བྱས། ཕ་རོལ་ཏུ་
ཕྱིན་པ་ལ་ཁོག་ཕུག་པའི་གདམས་པ་ཁ་འཐོར་བའི་མཐའ་ཡས་པ་
གཅིག །སྟོང་སྡེ་ངག་གི་( ༣༨ན) དབང་ཕྱུག་དང་། གྲོལ་སྡེ་རྒྱལ་བའི་
འབྱུང་གནས་དང་། མ་ཅིག་གིས་བཀའ་བབ་པའི་གང་ཟག་བཅུ་དྲུག་
ལ་སོགས་པའི་སྟོང་དང་ཉིས་བརྒྱ་དང་དྲུག་ཅུ་རྩ་གསུམ་སྨིན་ཅིང་
གྲོལ་ནས་འགྲོ་བ་གཞན་ལ་ཡང་ཕན་ཐོགས་ནུས་པ་བྱུང་། གཞན་ཡང་
མཛེ་སྨིན་པ་བཞི་བརྒྱ་དང་སུམ་ཅུ་སོ་བདུན་ལེགས་པོར་སོས་ཏེ། སྔར་
གྱི་ཤ་ཚད་ཕྱིན་པ་ལ་སོགས་ནད་གདོན་གྱི་ཉེན་པ་གྲངས་ལས་འདས་
པ་ལ་ཕན་ཐོགས་པ་དང་། ཕྱི་མའི་ལམ་སྣ་ཟིན་ནས་ནུས་པ་བསམ་
གྱིས་མི་ཁྱབ་པ་བྱུང་། དེ་ནས་མ་ཅིག་དགུ་བཅུ་གོ་དགུ་ལ་སྐུ་འཁྲུངས་པ་ནས་
དབུ་སྐྲ་བཀྲུ་བ་སོགས་ལས་བྱེད་མ་མྱོང་ཀྱང་ལིང་བ་སོགས་སྐྱོན་མེད་ཅིང་བཤད་པ་ལྟར་སིལ་བར་གནས་
ཤིང་འཇའ་འོད་ཆགས་ལ་གནག་ཅིང་སྣུམ་པའོ། །སྐུ་བདེ་བར་གཤེགས། སྲས་གྲུབ་པ་
བཞི་བཅུ་རྩ་གཉིས་ལ་ཕྱིན་དུས་རྐྱེན་གྱིས་དད་པས་མའི་དྲུང་དུ་ཕྱིན་
པས༑ མ་ཅིག་གིས་འདུལ་བའི་དུས་ལ་བབ་པར་གཟིགས་ནས་
གདམས་པ་བསྟན་ཏེ། དགེ་བསྙེན་བྱས་ནས་རྒྱལ་བ་དོན་གྲུབ་ཏུ་མིང་
བཏགས།༑ བཞི་བཅུ་ཞེ་བརྒྱད་ལ་ཕྱིན་ནས་གྲུབ་པ་ཐོབ་སྟེ། ངག་ཀླུ་
མཛོད་རྡོལ་བ་ལ་སོགས་གྲུབ་རྩལ་མང་པོ་སྟོན། རྒྱལ་བ་དོན་གྲུབ་ལ་
སྲས་གཉིས་ཡོད་པའི་ཆེ་བ་ཚངས་དབང་རྒྱལ་བྱ་བ་ཁྱིམ་པ་ཡིན།ཆུང་
བ་ཁམས་བུ་ཡ་ལེ་ཞེས་བྱ་བ་རབ་ཏུ་བྱུང༌། ཚངས་དབང་རྒྱལ་ལ་བུ་
གསུམ་ཡོད་པའི་ཆེ་བ་དམ་པ་སྟོན་ཆུང༌། ཆུང་བ་སྐྱེ་( ༣༨བ)མེད་
འོད་ཟེར་ཆེན་པོ། འབྲིང་བ་ཐོད་སྨྱོན་བསམ་འགྲུབ་ཏུ་གྲགས་ཏེ།

འཁྲུག་པ་བྱུང་བའི་སྐབས་ལ་ལན་མ་ལོན་རྩོད་པའི་དུས་སུ་སྲས་མོ་
གཅིག་སྐུ་འཁྲུངས་པ་ལ། ལན་ཐོག་མ་མིང་བཏགས་ཏེ་མ་ཅིག་གི་སྤྲུལ་
པ་ཆ་ཅིག་ཡིན་པས་ཕྱག་རྒྱ་ཆེན་པོའི་གཅོད་ཀྱི་བསྟན་པ་དར་རྒྱས་སུ་
བྱས་ནས་བརྒྱུད་པ་ཡང་མང་པོ་འཕེལ་ལོ། །དེ་ཡན་ཆད་ཀྱིས་མ་ཅིག་
གི་ལོ་རྒྱུས་ཟུར་སྔ་མའི་ཐོའུ་ཙམ་དང་ཕྱི་མའི་ཚིག་མགོ་སྨོས་པ་ཙམ་
གྱིས་མདོར་བསྡུས་པ་འདི་ཡན་ཆད་ཀྱི་ལོ་རྒྱུས་ཀྱི་ལེའུ་ཐ་མ་སྟེ་གཉིས་
པའོ༑༎ །།
བོད་ཆོས་རྒྱ་ལ་དར་བར་བྱས། ཞེས་པ་མན་ནི་གཞུང་མ་ཡིན་ལ། དེ་ཡང་མ་ཅིག་གིས་ཐུགས་ལ་
འཁྲུངས་པའི། ཞེས་པ་ནས། རྒྱུད་པ་ཡང་མང་པོ་འཕེལ་ལོ། །ཞེས་པ་ནམ་མཁའ་རྒྱལ་མཚན་བདག་གིས་
སྦྱར༑ བདག་ནི་མ་ཅིག་གིས་སྔགས་ཀྱི་བསྐྱེད་རྫོགས་བརྒྱུད་པ་རྫོགས་པའི་ཐ་མ་ཡིན། ཚོགས་དབང་ཉེག་པ་
ཙམ་དང་། བཤད་པ་ལྟ་བའི་དོན་མ་ཆད་པ་ཙམ་བཀྲ་ཤིས་རྒྱལ་མཚན་ལ་བབས་སོ།། །།

གསུམ་པ། ཡུམ་སྲས་ཀྱི་ཞུས་ལན་དག་སྣང་གི་ལེའུ།
དེ་ནས་དགུང་ལོ་ལྔ་བཅུ་ང་དྲུག་དུས་སུ། ཤ་མར་ཐུད་རྩམ་པ་ལ་
སོགས་བཟའ་བ་ཁལ་རྒྱབ་ལྔ་བཅུ་ང་གསུམ་བཀལ་ནས། སྲས་མོ་རྒྱལ་
མཚན་ནེ་དང་། བསོད་ནམས་རྒྱལ་མཚན་དང་། དཔལ་ལྡན་རྒྱན་
དང་༑ འབུམ་མཚོ་རིན་ཆེན་རྒྱན་དང་བཞིས་མིག་བྱས་པའི་བཙུན་མ་
དང་བུད་མེད་བརྒྱ་དང་བཅུ་གསུམ། ཞྭ་དམར་བས་གཙོ་བྱས་པའི་གྲྭ་
པ་བརྒྱ་དང་ལྔ་བཅུ། མི་སྐྱ་སུམ་( ༣༩ན)བརྒྱ་དང་ལྔ་བཅུ་གངས་
ཕུག་མོ་ཆེར་བརྫངས་པའི་ཞག་ཉི་ཤུ་རྩ་ལྔའི་ཉིན་པར། མ་ཅིག་གིས་
སེང་གེ་དཀར་མོ་ལ་ཆིབས་ཏེ་རིགས་བཞིའི་མཁའ་འགྲོ་མ་ལ
མཁའ་འགྲོ་མ་འབུམ་གྱིས་བསྐོར་ནས་ནམ་མཁའ་ལ་གཤེགས་ནས་ཨུ་
རྒྱན་དུ་བྱོན་ནས་ཚོགས་འཁོར་བསྐོར། ཞག་གསུམ་བཞུགས། ཨུ་རྒྱན་
གྱི་དཔའ་བོ་དང་མཁའ་འགྲོའི་ཚོགས་དང་བཅས་པར་ནོར་བུ་ཕུན་
སུམ་ཚོགས་པའི་གླིང་དུ་བྱོན་ནས་གསང་སྔགས་ཨུ་དུམ་ཝ་ར་བཤད།
དབང་གི་ཆོ་ག་དང་ཚོགས་ཀྱི་འཁོར་ལོ་རྒྱ་ཆེན་པོ་བསྐོར་ནས་ཉིན་
ཞག་བཅུ་ལ་ལྷ་སྐལ་བ་དང་ལྡན་པ་རྣམས་གྲོལ་བར་མཛད་ཅིང་།
ནོར་བུ་གླིང་པས་དཔའ་བོ་དཔའ་མོའི་ཚོགས་ཀྱིས་འཁོར་ལོ་བསྐོར་
ནས༑ རྒྱལ་པོ་ཆེན་པོ་བཞིའི་གནས་སུ་ཉིན་ཞག་རེ་རེར་བཞུགས་ནས་
ཆོས་སྟོན།དེ་ནས་རྒྱལ་པོ་བཞིའི་དམག་དཔུང་དང་བཅས་པ་མར་
བྱོན་ནས་གངས་ཕུག་མོ་ཆེའི་གནས་སུ་བྱོན་ནས། ཐོད་སྨྱོན་གྱིས་ནམ་

མཁའི་ཁམས་ནས་མར་བྱོན་པ་གཟིགས་ནས་ལངས་ཏེ་ལྡང་བ་བྱས།
མ་ཅིག་གིས་བྲག་ཕུག་གི་སྒོ་ཕྱེ་ནས། སྒྲུབ་པ་པོ་བསྒྲུབ་པ་མཐར་ཕྱིན་
ནམ་གསུངས་པས། ཐོད་སྨྱོན་ན་རེ། མ་ཅིག་ནམ་མཁའ་ནས་མར་བྱོན་
པ་སྐུ་ཁམས་བདེ་ལགས་སམ། ངས་ཀྱང་སྒྲུབ་པའི་གྲོལ་ཚད་བར་མ་
ཙམ་ལ་ཕྱིན་ཡོད་ཞུས་ནས། རྟོགས་པ་( ༣༩བ) ཕུལ་བས་མ་ཅིག་
ཡང་མཉེས་ནས། · ང་ནམ་མཁའ་ནས་འོང་བ་ཁྱོད་ཀྱིས་ཕུག་པ་སྒོ་
བཅད་པའི་ནང་ནས་མཐོང་བ་ཡིན་ནམ། ཡིད་ལ་ཤར་བ་གསུངས་
ནས༑ ཐོད་སྨྱོན་གྱིས་ཀྱང༌། ངས་ཡུལ་སྣང་ཐམས་ཅད་སྒྱུ་མ་རྨི་ལམ་
བཞིན་དུ་རྟོགས་ནས་ཡུལ་གྱིས་སྒྲིབ་པ་མེད་པས། ཁོང་མཁས་པ་
རྣམས་ཀྱང་མིག་རྒྱང་གཅིག་ནས་མཐོང་། ཁྱེད་མ་ཅིག་ཀྱང་དཔའ་བོ་
དཔའ་མོ་དང་བཅས་པ་རྒྱལ་པོ་བཞིའི་གནས་ནས་བྱོན་པ་མཐོང་བས།
རྒྱན་ནི་ཕུག་པའི་སྒོར་ཕྱིན་པ་ལ་ཨ་ལ་ལ་དཔའ་བོ་དཔའ་མོ་མཁའ་
འགྲོ་དང༌། རྒྱལ་པོ་བཞིའི་དཔུང་དང་བཅས་པ་སང་ཉི་མ་རྩེ་དྲོས་ཙ་
བྱོན་པར་འདུག་བྱས་པའི་གཏམ་མང་པོ་བྱུང་ལགས་ཟེར་རོ། །དེ་ནས་
མ་ཅིག་གིས་རྒྱུད་པ་རིན་ཆེན་སྤུངས་པའི་དཀྱིལ་འཁོར་ཆེན་པོ་
བཞེངས་ནས་ཐོད་སྨྱོན་དང་། གངས་པ་རྨུགས་སངས་དང་། སྲས་མོ་
རྒྱན་བཞི་དང་། ཁུ་སྒོམ་ཆོས་ཀྱི་སེང་གེ་དང་བདུན་ལ་རིན་ཆེན་
སྤུངས་པའི་དབང་བཞི་རྫོགས་པར་བསྐུར། ཚོགས་འཁོར་བརྒྱ་རྩ་
བརྒྱད་མཛད། ཁྲོམ་སུམ་སྟོང་ཙམ་འདུས་ཏེ། ཐམས་ཅད་ལ་དག་པའི་
སྣང་བ་ངེས་པ་ཅན་བྱུང་། སྲས་མོ་རྒྱན་བཞིས་མཁའ་འགྲོ་བཅུ་འཁོར་
དང་བཅས་པའི་མ་ཅིག་སྐུ་མདོག་སྔོན་པོ་ཞལ་གཅིག་ཕྱག་བཞི་རིན་

པོ་ཆེའི་རྒྱན་སྣ་ཚོགས་པས་བརྒྱན་པའི་རྣམ་པ་ཅན་དུ་མཐོང་། འཇའ་
འོད་ཀྱིས་ནམ་མཁའ་གང་བ་དང་། མེ་ཏོག་གི་ཁ་དོག་སྣ་ཚོགས་པའི་
ཆར་དབབ་པ་དང་། རོལ་མོའི་( ༤་ན) སྒྲ་ནམ་མཁའ་ནས་གྲགས་
པ་དང་། སྤྲིན་ཁ་དོག་མི་འདྲ་བའི་ལང་ལིང་ཤིན་ཏུ་གསལ་ཞིང་
དྭངས་པ་མང་པོ་བར་སྣང་སྨད་དུ་འདུག་པ་ལ་སྦྲང་ཆར་སྲའུ་ཟིལ་
ཟིལ་བྱུང་བའི་རྐྱེན་གྱིས་ཚ་བའི་གདུང་བ་སེལ་ཅིང་ས་གཞི་སོགས་
ཐམས་ཅད་གཤེར་བ་མ་ཡིན་པ་སྣུམ་པའི་ཞག་ཆགས་ཤིང་། རླངས་པ་
སྲའུ་ཁ་དོག་སྣ་ཚོགས་ཁྲ་མེར་བ་འོད་ཀྱིས་རང་བཞིན་སྨིག་སྒྱུ་ལྟར་
འཁྲིགས་པ་དང་། དེ་ལ་སོགས་པའི་ཡོན་ཏན་ཕལ་ཆེ་བ་རྣམས་དེའི་
ཡུལ་ཕྱོགས་པ་ཐམས་ཅད་ཀྱིས་མཐོང་ནས་ཐམས་ཅད་ལ་དད་པ་
རྩོལ་མེད་དུ་སྐྱེས། ཐོད་སྨྱོན་གྱི་མགོ་ན་བས་ཅུང་ཟད་མྱོས་ནས་མནལ་
བ་ལྟར་ཡུད་ཙམ་ཅིག་དབང་པོ་མེད་པར་གྱུར་ཏེ། དེ་ནས་མནལ་
སངས་པ་ལྟར་ནད་བསོས་ཏེ་ཁམས་གསལ་ཞིང་དྭངས་པར་བྱུང་ནས་
བལྟས་པས། མདུན་གྱི་ནམ་མཁར་མདུང་གང་གི་སར་སྤྲིན་ཁ་དོག་སྣ་
ཚོགས་པ་འཕྱིང་བ་ཙམ་ཞིག་འོད་ཀྱི་རང་བཞིན་འཐུག་ལིང་ངེ་བ་
ཞིག་གི་སྟེང་ན་ཁ་དོག་སྣ་ལྔ་གཤིབ་པའི་འོད་ཀྱི་སྦུ་གུ་ཁང་པའི་
དབུས་ཙམ་ཞིག་གི་ཁྲུ་དོའི་སྟེང་དུ་སྣ་ཚོགས་པདྨ་འདབ་མ་བརྒྱད་
པའི་ལྟེ་བར། མ་ཅིག་སྐུ་མདོག་སྔོན་མོ་ཞལ་གཅིག་ཕྱག་བཞི། ཞབས་
གཉིས་གར་སྟབས་ཀྱིས་བཞེངས་པ། རྒྱན་དུ་མ་དང་ལྡན་པའི་སྟེང་དུ་
མཁའ་འགྲོ་མཐིང་ནག །ཤར་དུ་དཀར་མོ། ལྷོར་སེར་མོ། ནུབ་དམར་
མོ༑ བྱང་( ༤༠ བ) དུ་ལྗང་མོ། ཤར་ལྷོར་དཀར་སེར། ལྷོ་ནུབ་ཏུ་

དམར་སེར། ནུབ་བྱང་དུ་དམར་ལྗང༌། བྱང་ཤར་དུ་དཀར་ལྗང་། དེ་
ཐམས་ཅད་ཀྱང་ཞལ་གཅིག་ཕྱག་གཉིས་གྲི་གུག་དང་ཐོད་པ་ཁ་ཊཱཾ་ག་
ཐོགས་ནས་བརྐྱངས་བསྐུམས་ཀྱིས་བཞེངས་པ། སྣང་ལ་རང་བཞིན་
མེད་པ་འོད་ཀྱི་རྣམ་པ་ཅན་དང་། དེའི་སྟེང་དུ་མདུང་གང་གི་སར་
ཡུམ་ཆེན་མོ་ལ་ཕྱོགས་བཅུའི་སངས་རྒྱས་ཀྱིས་བསྐོར་བ་དང་། དེའི་
སྟེང་དུ་མདུང་གང་དུ་རྡོ་རྗེ་འཆང་ལ་བརྒྱུད་པའི་བླ་མས་བསྐོར་བ་
དང་༑ རྡོ་རྗེ་འཆང་གི་གཡས་ཀྱི་ཐད་རིང་བ་ན། ཤཱཀྱ་ཐུབ་པ་ལ་དགྲ་
བཅོམ་པའི་ཚོགས་ཀྱིས་བསྐོར་བ་དང་། དེའི་གཡོན་དུ་མགོན་པོ་ཚེ་
དཔག་མེད་ལ་བྱང་ཆུབ་སེམས་དཔའ་བརྒྱད་ལ་སོགས་པས་བསྐོར་བ་
དང་༑ གཞན་ཡང་སངས་རྒྱས་རེ་རེ་རང་རང་གི་འཁོར་གྱིས་བསྐོར་བ་
རྣམས་ཀྱི་མཐར་དཔའ་བོ་དཔའ་མོ་བསྟན་པ་སྐྱོང་བ་དང་བཅས་པ་
མཐའ་ཡས་པ་དང༌། རྡོ་རྗེ་འཆང་གི་གཡས་ཕྱོགས་སུ་འཁོར་ལོ་བདེ་
མཆོག་དང་། སངས་རྒྱས་ཐོད་པ་དང་། གཤིན་རྗེ་གཤེད་དམར་པོ་ལ་
སོགས་པ་བླ་མེད་ཀྱི་ལྷ་ཚོགས་རྣམས་ཀྱི་མཐར་རང་རང་གིས་རྒྱུད་
སྐྱོང་བའི་དམ་ཅན་སྲུང་མ་རྣམས་དང་བཅས་པ་མཐའ་ཡས་པ་དང་།
རྡོ་རྗེ་འཆང་གི་མདུན་གྱི་ཕྱོགས་སུ་ཁྲོས་མ་ནག་མོ་ལྷ་ལྔ། གསང་བ་
ཆེན་མོ། སྒྱུ་འཕྲུལ་ཆེན་མོ་ཞེས་མ་ཧཱ་མ་ཡ་དང༌། དེ་རྣམས་རང་རང་
གིས་འཁོར་དང་བཅས་པ་མཁའ་འགྲོ་མ་( ༤༡ན) འབུམ་སྡེ་དང་
བཅས་པ། རྡོ་རྗེ་འཆང་གི་རྒྱབ་ཏུ་འོད་སྔོ་དམར་འཇའ་ལྟ་བུའི་འཁོར་
ལོ་ལུ་གུ་རྒྱུད་དུ་མང་པོ་འབྲེལ་བའི་འོད་ཀྱི་ཐིག་ལེ་རེ་རེའི་ནང་དུ་
སངས་རྒྱས་ཀྱི་སྐུ་གསེར་གྱི་མདོག་ཅན་རེ་རེའི་དབུ་ཐོག་ཏུ་གསེར་གྱི་

གདུགས་གསུམ་རེ་འཁོར་བ་དང་། མ་ཅིག་གི་འོག་ཏུ་རྒྱལ་པོ་བཞི་
རང་རང་གི་འཁོར་དང་བཅས་པ་དང་། དེའི་མཐར་ཕྱོགས་སྐྱོང་བཅུ་
རང་རང་གི་འཁོར་དང་བཅས་པ་རྣམས་སྤྲིན་གསེབ་ཏུ་གསལ་པར་
མཐོང་བ་དེ་ཐམས་ཅད་ཀྱང་མ་ཅིག་རང་གི་རྣམ་པར་འཕྲུལ་བ་ཡིན་
སྙམ་པའམ། ཡང་ན་མ་ཅིག་གིས་ལྷ་ཚོགས་འདི་རྣམས་སྤྱན་དྲངས་པ་
ཡིན་ནམ། ཡང་ན་སངས་རྒྱས་ཐམས་ཅད་ཀྱི་ཞིང་ཁམས་དེ་འདིར་
ཡོད་པ་སྔར་མ་མཐོང་བ་ཨེ་ཡིན། མ་ཅིག་ཉིད་ལ་དྲི་དགོས་སྙམ་ཙ།
སྲས་མོ་བརྒྱན་བཞིས། ཚོགས་བསྟབ་ཅིང་གར་བྱེད་ནས་ལུས་ཁྲུ་གང་
གིས་ས་ལ་མ་རེག་པར་དབྱངས་ཡན་ལག་དྲུག་ཅུ་དང་ལྡན་པའི་གླུ་
དང་བཅས་པས་མཆོད་པ་དཔག་ཏུ་མེད་པ་ལྷོ་ཕྱོགས་རྣམས་ལ་
འབུལ་ཞིང་ང་ལ་འདི་སྐད་སྨྲས། ཨེ་མ་རྗེ་བཙུན་ཟིལ་གནོན་ཁྱེད། །
དཔའ་བོ་རྟ་མཆོག་སྤྲུལ་པ་སྟེ།།མཁའ་འགྲོ་རྒྱ་མཚོའི་འཁོར་དང་
བཅས༑ གྲུབ་ཆེན་བརྒྱད་ཀྱིས་བྱིན་རླབས་པས། །དཔའ་བོ་དཔའ་མོའི་
ཚོགས་བཅས་རྣམས། །ཚོགས་ལ་མངའ་བས་ཚོགས་ལ་རོལ། །ཞེས་བཞི་
ཀས་( ༤༡ བ)མགྲིན་གཅིག་ཏུ་སྨྲས་ཏེ། ངའི་སྟེང་གི་རྒྱབ་ཕྱོགས་ནས་
འོད་ཆེན་པོ་གཅིག་ཤར་ནས་མདུན་དུ་བྱུང་བས། ཡང་བལྟས་ཙ་ཀླུ་
སྒྲུབ་ཡབ་སྲས་གཉིས། ལཱུ་ཨི་པ། མཚོ་སྐྱེས་རྡོ་རྗེ། ཀུ་ཀུ་རི་བ། སངས་
རྒྱས་ཡེ་ཤེས། དམ་པ་རིན་པོ་ཆེ། འཇམ་དཔལ་བཤེས་གཉེན། བིར་ཝ་
པ༑ པདྨ་བཛྲ་ལ་སོགས་གྲུབ་ཐོབ་མང་པོ་ཞིག་རུས་པའི་རྒྱན་དང་ལྡན་
པ་དང་བཅས་པའི་ལྷ་ཚོགས་གང་མཐོང་ཐམས་ཅད་སྤྲིན་འོད་འབར་
བའི་ལིང་ངེ་བ་རེ་རེའི་གསེབ་ཏུ་འདུག་པ་ཐམས་ཅད་འོད་དུ་ཞུ་བ་

སྤྲིན་ལ་ཐིམ། སྤྲིན་རྣམས་ཀྱང་འོད་དུ་ཞུ་ནས་མི་སྣང་བར་གྱུར་ཏོ། །དེ་
ནས་ཞག་གསུམ་རེད་པའི་ཉིན་པར་སྔ་དྲོའི་དུས་སུ་མ་ཅིག་གིས་
གཅོད་ཀྱི་ངེས་དོན་ཚིག་གསལ་དང༌། སྔགས་ཀྱི་ཡིན་ལུགས་ཀྱི་རྣམ་
པར་བཤད་པ་རྡོ་རྗེའི་རྫོང་བརྒྱད་གསལ་སྒྲོན་བྱ་བ་གསུངས། ཁྲོམ་
ཚོགས་རྣམས་ནི་བྱེར། ཆོས་ཉན་བརྒྱ་དང་ཉེར་གཅིག་ཡོད་པ་ལ་ཞག་
བདུན་བཤད། ཆོས་ཚར་བའི་ཉིན་པར་ཚོགས་འཁོར་ཆེན་པོ་བཤམས་
པའི་ཚོགས་གྲལ་དུ། ཐོད་སྨྱོན་གྱིས་མ་ཅིག་ལ་འདི་ཞུས། མ་ཅིག་
ལགས་རང་རེའི་མི་ཐམས་ཅད་ཀྱི་མཐོང་ལུགས་མི་འདྲ་བ་དུ་མ་ལ་
མཐོང་བ་དང་། རྒྱན་བཞི་དང་། ངས་ཀྱང་ཡེ་ཤེས་ཀྱི་དཀྱིལ་འཁོར་
དངོས་ལ་མཐོང་བ་དང་། གཞན་ཡང་ཕ་རྒྱུད། མ་རྒྱུད་ལ་སོགས་པའི་
ལྷ་ཚོགས་དང་། དཔའ་བོ་དང་དཔའ་མོ་རྒྱལ་ཆེན་བསྟན་སྲུང་
( ༤༢ན)ཕྱོགས་སྐྱོང་ལ་སོགས་དང༌། ལཱུ་ཨི་པ་ལ་སོགས་གྲུབ་ཆེན་
རྣམས་དང་། རྡོ་རྗེ་འཆང་ལ་སོགས་པ་བླ་མ་བརྒྱུད་པ་རྣམས་དང་། དེ་
་སོགས་པའི་མཐོང་སྣང་བསམ་གྱིས་མི་ཁྱབ་པ་མཐོང་བ་དེ་རྣམས་
མ་ཅིག་ཉིད་ཀྱིས་སྤྲུལ་པ་ཡིན་ནམ། རང་ཉིད་ཀྱིས་ལྷ་ཚོགས་དེ་རྣམས་
སྤྱན་དྲངས་པ་ཡིན་ནམ། · ཡང་ན་སེམས་ཅན་ལས་དག་པ་རྣམས་ཀྱི་
སྣང་བ་ལ་གང་དུའང་ཡོད་པ་ཡིན་ནམ་ལགས།ཞེས་སྨྲས་ཏེ། མ་ཅིག་
གིས་ཞལ་ནས། བུ་ཤེས་རབ་རིགས་ལྡན་ལས་འཕྲོ་ཅན། །ཉོན་དང་
འདི་ལྟར་ཡིན་ནོ་ཡིད་ལ་བཟུང་།།ཁྱོད་སངས་རྒྱས་ཀྱི་ཞིང་ཁམས་
མཐོང་བ་དེ། །ཉོན་མོངས་བྲལ་ཞིང་སྒྲིབ་པ་དག་པའི་རྟགས། །ཉོན་
མོངས་སྒྲིབ་པ་ལེགས་པར་དག་པ་ན། །སངས་རྒྱས་ཞིང་ཁམས་གར་

ཡང་མཐོང་བ་ཡིན། །དཔེར་ན་ཆུ་བོ་གང་དུ་གནས་པ་ལ། ། ཟླ་བའི་
གཟུགས་བརྙན་འཆར་རོ་རིགས་ཀྱི་བུ། །ང་ཉིད་གང་དུ་གནས་ཀྱང་ལྷ་
ཚོགས་འཁོར། །དྲི་ལྡན་པདྨའི་ཚལ་རབ་རྒྱས་པ་ན། །གཟིག་ལྡན་བུང་
བའི་ཚོགས་རྣམས་རང་བཞིན་འཁོར། །ང་ཉིད་ཡེ་ཤེས་དབྱིངས་ཕྱུག་
ལྷ་མོ་ཡི། །འདོད་པར་སྤྲུལ་ན་ལྷ་ཚོགས་ང་ལ་འབྱུང༌། །ས་གཞི་གཤེར་
དང་དྲོད་ཀྱིས་བསྐུལ་བ་ནི། །ལོ་ཏོག་རྩི་བཅུད་འཁྲུངས་དང་འདྲའོ་
རིགས་ཀྱི་བུ། །ང་ཕྱི་ལྟར་ན་ལྷ་མོ་སྒྱུ་འཕྲུལ་ཡིན། །ནང་ལྟར་ན་
( ༤༢ བ)རྗེ་བཙུན་སྒྲོལ་མ་ཡིན།།གསང་བ་ལྟར་ན་རྡོ་རྗེ་ཕག་མོ་
མར་གང་གཱའི་ལྷ་མོ་ལ།།བར་དུ་མཁའ་འགྲོ་བདེ་བའི་དངོས་གྲུབ་
ཡིན༑།དབྱིངས་ལྟར་ན་རྒྱལ་བའི་ཡུམ་ཆེན་ཡིན། །ཐུབ་བསྟན་ཐོག་
ཡིན༑ །ཕྱིས་འགྱུར་བོད་དུ་ཡེ་ཤེས་མཚོ་རྒྱལ་མ། །ད་ལྟ་ང་ཉིད་ཡིན་ནོ་
རིགས་ཀྱི་བུ། །ཞེས་གསུངས་སོ། །
ཡང་ཐོད་སྨྱོན་གྱིས་ཞུས་པ། མ་ཅིག་ལགས། ཁྱེད་ལྟ་བུའི་ཡེ་ཤེས་
མཁའ་འགྲོ་སངས་རྒྱས་ཐམས་ཅད་བསྐྱེད་པའི་ཡུམ་དེ་ལ། སྐུ་གསུང་
ཐུགས་ཡོན་ཏན་འཕྲིན་ལས་ཀྱི་སྤྲུལ་པ་འདི་མ་ཡིན་པ་ཡུལ་ཕྱོགས་
གཞན་རྣམས་སུ་ཡང་ཡོད་དམ། ཞེས་ཞུས་པ་ལ། མ་ཅིག་གི་ཞལ་ནས།
༈ བུ་ཉོན་དང་ངའི་སྤྲུལ་པ་ནི་ཡུལ་གཞན་དུའང་ང་ཉིད་ཇི་ལྟ་བ་
བཞིན་དུ་ཡོད་དོ། །དེ་ཡང་ཐུབ་པ་ཆེན་པོའི་བསྟན་པའི་སྙིགས་མ་ལ།
འཛམ་བུའི་གླིང་བྱེ་བ་ཕྲག་བརྒྱའི་བྱང་ཕྱོགས་སུ། བོད་ཁམས་ཡང་བྱེ་
བ་ཕྲག་བརྒྱ་ཡོད་པ་གངས་རིའི་ལྗོངས་སུ། ཐུབ་པ་ཉིད་ཀྱི་ལུང་བསྟན་
པའི་ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོ་ཡང་བྱེ་བ་

ཕྲག་བརྒྱ་འབྱུང་ལ། ང་ཉིད་ཀྱང་བྱེ་བ་ཕྲག་བརྒྱ་འབྱུང་ནས། གཟུགས་
ཅན་དང་གཟུགས་མེད་ཀྱི་སེམས་ཅན་གང་ལ་གནོད་པ་བྱེད་པ
རྣམས་དང་། ཁྱད་པར་དུ་སེམས་ཅན་མ་རུང་བའི་གདུག་པ་རྣམས་
འདུལ་བའི་དུས་ལ་བབ་པའི་ཕྱིར་དུ། དམ་ཆོས་ཕྱག་རྒྱ་ཆེན་པོ་བདུད་
ཀྱི་གཅོད་ཡུལ་བྱ་བ་སྟོན་ནས་འགྲོ་བ་བཟང་ངན་ཐམས་(༤༣ན)
ཅད་ཀྱི་དོན་བྱེད་པ་ཡིན་ཞིང་སྙིགས་མ་ལྔ་བདོའི་དུས་སུ་ཐུབ་པ་ཉིད་
ཀྱིས་ལུང་བསྟན་པ་བཞིན་དུ་རྣལ་འབྱོར་མ་ངའི་ཆོས་ཀྱི་ལུགས་ཀྱིས་
གངས་ཅན་པ་ཐམས་ཅད་འདུལ་དགོས་པ་ཡིན་ནོ་རིགས་ཀྱི་བུ། ཞེས་
གསུངས་སོ། །
ཡང་སྲས་ཀྱིས་ཡུམ་ལ་ཞུས་པ། མ་ཅིག་ལགས། སྙིགས་མ་ལྔ་བྱ་བ་
དེ་གང་ལ་ཟེར། ད་ལྟར་གྱི་དུས་འདི་ཡིན་ནམ། ད་རུང་རྗེས་སུ་འབྱུང་
ངམ༑ སྙིགས་མའི་དུས་ཀྱི་སེམས་ཅན་རྣམས་མ་ཅིག་གིས་ཆོས་ལུགས་
གཅོད་མ་ཡིན་པའི་གཞན་གྱི་ཆོས་ཀྱིས་སེམས་ཅན་འདུལ་བའི་ཐབས་
མེད་པ་ཡིན་ནམ། ཞེས་ཞུས་ཏེ། མ་ཅིག་གི་ཞལ་ནས་བུ་ཉོན་དང་།
སྙིགས་མ་ལྔ་བྱ་བ་ནི། ཐུབ་པ་ཆེན་པོའི་བསྟན་པ་ལ། ལོ་ལྔ་བརྒྱ་པ་
ཕྲག་བཅུ་ཡོད་པའི་དེང་སང་ལྔ་བརྒྱ་བདུན་པའི་ཐ་མ་ལ་ཐུག་པའི་
དུས་ཡིན་པ་ནི་བསྟན་པའི་སྙིགས་མ་སྟེ་དང་པོའོ། །སྙིགས་མ་འདིའི་
དུས་ཀྱི་སེམས་ཅན་རྣམས་ནི། ཤིན་ཏུ་མི་བསྲུན་ཅིང་བྱད་བཞིན་ངན་
ལ་མདོག་མི་སྡུག་ཅིང་ལུས་ཆུང་ལ་དྲན་པ་རགས་ནས་ཕྱིན་ཅི་ལོག་གི་
ལས་སྤྱོད་ངན་པ་ལ་མཁས་པ། ཁྲོ་གཏུམ་ཆེ་ཞིང་མི་དགེ་བའི་ལས་ལ་
བརྩོན་ནས། དགེ་བའི་རིགས་ཁྱད་དུ་བསད་ནས་ཕ་ལ་ཕར་མི་འཛིན།

མ་ལ་མར་མི་འཛིན་པའི་སེམས་ཅན་གདུག་རྩུབ་ཅན་གྱིས་གང་བ་
རྣམས་ནི་སེམས་ཅན་གྱི་སྙིགས་མ་སྟེ་གཉིས་པའོ། །སེམས་ཅན་དེ་
རྣམས་ནི་ཉོན་མོངས་( ༤༣བ) ཤིན་ཏུ་རགས་ཤིང་ཆེར་འབར་བས།
གཏི་མུག་གི་མུན་པས་གཡོགས་པས་བླང་དོར་གྱི་རྨོངས་པས་ངན་
སོང་གི་གཡང་སར་ལྷུང་ངོ་། །ཞེ་སྡང་གི་མེ་དཔུང་ཆེན་པོས་རང་རྒྱུད་
ཀྱི་ས་བོན་བསྲེགས་ནས་ཐལ་བར་གྱུར་ཏེ། བྱང་ཆུབ་ཀྱི་མྱུ་གུ་མི་
འབྱུང་ཞིང་ཐར་པའི་ལམ་ཆད་དོ།།ཕྲག་དོག་གི་རླུང་དམར་གྱིས་
འཁོར་ཞིང་གཡེངས་ནས་སྡུག་བསྔལ་གྱི་རྒྱ་མཚོ་ཆེན་པོར་འཕངས་ཏེ་
ཐར་བར་དཀའོ། །ང་རྒྱལ་གྱི་རི་བོ་ཆེན་པོའི་བརྗིད་ཀྱིས་རབ་ཏུ་ནོན་
ནས་ཁྱོག་པ་ནི་མི་རིགས་སོ། །འདོད་ཆགས་ཀྱི་ཆུ་ཀླུང་ཆེན་པོར་ནུབ་
ནས་ཐར་པའི་སྐམ་སར་ཕྱིན་པ་མ་ཡིན་པ་ནི་ཉོན་མོངས་པའི་སྙིགས་
མ་སྟེ་གསུམ་པའོ། །སེམས་ཅན་དེ་རྣམས་ནི་ད་ལྟ་ཚེ་ལོ་དྲུག་ཅུ་ནས་
བཟུང་སྟེ། བཅུའི་བར་དུ་ཇེ་འགྲིབ་ཏུ་འགྲོ་བའི་ཚེ་ཐུང་སྟེ། དེ་བས་
ཀྱང་བར་ཆོད་ཀྱི་རྐྱེན་མང་བས། ནད་དང་། དུག་དང་། གདོན་དང་།
ཟས་གོས་མི་རྙེད་པ་དང་། གཅིག་གིས་གཅིག་ཕན་ཚུན་དུ་གསོད་པ་
་སོགས་པ་དུས་མ་ཡིན་པར་གློ་བུར་དུ་འཆི་ནས་ཚེ་ལ་བར་ཆད་
བྱུང་ནས་ཚེ་ཐུང་བས་ཚེའི་སྙིགས་མ་སྟེ་བཞི་པའོ། །དུས་ད་ལྟ་ནས་
བཟུང་སྟེ་ལྔ་བརྒྱ་པ་བཅུ་པ་ལ་ཐུག་གི་བར་དུ། དུས་མ་ཡིན་པ་ལ། ཁ་
ཆར་དྲག་པོ་འོང་ཞིང་ཤྭ་ལོག་དང་། ཆུ་བོ་གཡོ་ཞིང་འཕྱུར་བ་དང་།
རླུང་དམར་འཚུབ་མས་རི་དང་ལུང་པ་གཡེང་ཞིང་རི་བོ་དང་ས་ཆེན་
སྒུལ་བར་བྱེད་པ་དང་། ཐན་པའི་ཚ་གདུང་( ༤༤ན)ཆེན་པོས་རྩི་

ཤིང་ལོ་ཏོག་རྣམས་སྐེམ་པར་བྱེད་པ་དང་། སད་སེར་དང་། ཆོམ་རྐུན་
དང་། དམག་འཁྲུག་དང་། མཚོན་གྱི་བསྐལ་པ་དང་། མུ་གེའི་བསྐལ་
པ་དང་། ནད་ཀྱི་བསྐལ་པ་དར་བ་དེ་རྣམས་ནི་འབྱུང་བའི་སྙིགས་
མའམ༑ དུས་ཀྱི་སྙིགས་མ་སྟེ་ལྔ་པ་ཡིན་ལ། སྙིགས་མ་ལྔ་ནི་ཇེ་རྒྱས་སུ་
འགྲོ་བ་ཡིན་ནོ། ། ༈ ཀྱི་ཧུད། སྙིགས་མ་ལྔ་པོ་བྱ་བ་དེ་ལ་ཟེར་བ་ཡིན་
ནོ་རིགས་ཀྱི་བུ། དུས་ད་ལྟའི་ཚེ་དམ་པའི་ཆོས་ཇི་ལྟ་བ་བཞིན་སྤྱོད་
པའི་གང་ཟག་ནི་ཤིན་ཏུ་ཉུང་ལ།ཆོས་ཇི་ཙམ་ཤེས་པ་བཞིན་ཉོན་
མོངས་པའི་གཉེན་པོར་འགྲོ་དགོས་པ་ཡིན་ཏེ། ཆོས་ཇི་ཙམ་ཤེས་པ་
བཞིན་ཉོན་མོངས་ཀྱི་སྣོན་པ་བྱས་ནས་དུས་ད་ལྟའི་གང་ཟག་རྣམས་
ལ་ང་རྒྱལ་དང་དྲེགས་པ་ཆེན་པོ་སྐྱེས་ནས་རང་རྒྱུད་མ་དུལ་བ། ཆུ་རྡོ་
དང་འདྲ་བའི་ཆོས་འཆད་པ་པོ་རྣམས་ཀྱིས་སེམས་ཅན་གཞན་ལ་
ཕན་ཐོགས་སྐྲའི་རྩེ་མོ་ཙམ་མི་འོང་ཞིང་། ལྷག་པར་རྩོད་པ་རྒྱས་པར་
བྱེད་པའི་ཆོས་ལ་དམུ་རྒོད་དང་། ཆོས་ཀྱི་འདུལ་རྒྱུའི་གང་ཟག་ཤིན་
ཏུ་དམུ་རྒོད་པ་དང་འཕྲད་པའི་དམ་པའི་ཆོས་ཀྱིས་དགོས་པ་སྟོར་བ་
ཡིན་པ་ནི། ཆོས་ཀྱི་སྐྱོན་མ་ཡིན་ཞིང་གང་ཟག་གི་སྐྱོན་ཡིན། དེ་ཡང་
སེམས་ཅན་གྱི་སྙིགས་མ་ལ་ཐུག་པས་སེམས་ཅན་རྣམས་དམུ་རྒོད་དུ་
གྱུར་པ་དང་།སངས་རྒྱས་ཀྱི་བསྟན་པའི་ཐ་མ་ལ་ཐུག་པའི་
( ༤༤བ)སྟོབས་ཀྱིས་སངས་རྒྱས་ཀྱི་བཀའ་ཡང་དག་པ་རྣམས་ནུས་
པ་ཆུང་དུ་སོང་བ་ལྟར། བཀའ་ཡང་དག་པའི་གཞུང་ལུགས་རྣམས་
ཀྱིས་ད་ལྟའི་སེམས་ཅན་རྣམས་འདུལ་དཀའ་བ་ཡིན་ནོ། །མི་སྐྱེ་ས་
ཤིན་ཏུ་ལེགས་པའི་ཕོ་ཡ་རབས་ཅན་ཀྱང་རྒས་ཤིང་རྒུད་ནས་སྟོབས་

ཤོར་ཅིང་། ཉམ་ཆུང་དུ་གྱུར་པ་དང་འདྲ་བ་ཡིན་ནོ། །དེ་བས་ན་
གཞོན་ལུས་པོ་དར་ལ་བབ་པ་བཟང་པོ་རྒས་པ་པས་ཕྱོགས་རེ་ལ་དར་
ཅིག་གྲགས་པ་ཡིན་པ་དེ་བཞིན་དུ། ཡང་དག་པའི་སངས་རྒྱས་ཉིད་
ཀྱིས་མ་ཐུལ་བའི་སེམས་ཅན་རྣམས། བྱང་ཆུབ་སེམས་དཔའ་རྣམས་
ཀྱིས་འདུལ་བའི་སྐབས་ཡོད་པ་ཡིན་པས། བྱང་ཆུབ་སེམས་དཔའ་
རྣམས་ཀྱིས་བསྟན་ཆོས་གསར་དུ་རྩོམ་པ་རྣམས་ཀྱིས་ལྷག་པར་སེམས་
ཅན་ལ་ཕན་ཐོགས་པ་ཡོད་པ་དེ་བཞིན་དུ། བོད་ཁ་བ་ཅན་གྱི་སེམས་
ཅན་རྣམས་སྤྱན་རས་གཟིགས་དབང་ཕྱུག་གི་འདུལ་བྱའི་སྐལ་བར་
བབ་ཅིང་། རྣལ་འབྱོར་མ་ངས་འགྲོ་བ་འདུལ་བའི་དུས་ཡང་ད་ལྟའི་
དུས་འདི་ཡིན། ཁྱད་པར་དུ་དམ་ཆོས་བདུད་ཀྱི་གཅོད་ཡུལ་གྱི་དུས་ལ་
བབ་པར་གཅོད་ཟེར་བའི་མིང་བཏགས་པའི་ཆོས་ཀྱི་སེམས་ཅན་མ་
རུངས་པ་རྣམས་འདུལ་བའི་རྟེན་འབྲེལ་ཡོད་པ་ཡིན་ནོ་རིགས་ཀྱི་བུ།
ཞེས་གསུངས་པ་དང་། ཡང་ཐོད་སྨྱོན་གྱིས་ཞུས་པ། མ་ཅིག་ལགས།
རང་རེའི་ཆོས་ལུགས་གཅོད་བྱ་བ་དེ་ཆོས་གཞན་པས་ཟབ་ཅིང་ལྷག་
པའི་དོན་( ༤༥ན)ཅི་ལྟར་ལགས། ཞུས་ཏེ། མ་ཅིག་གི་ཞལ་ནས་བུ་
ཉོན་དང་། ངའི་ཆོས་ལུགས་ཕྱག་རྒྱ་ཆེན་པོའི་གཅོད་བྱ་བ་འདི་ནི་
ཆོས་གཞན་ལས་ཁྱད་པར་དུ་ལྷག་ལ། ཤིན་ཏུ་ཟབ་པའི་གནད་ཀྱི་དོན་
ཐུན་མོང་མ་ཡིན་པའི་ཁྱད་ཆོས་བསྟན་ཆོས་གཞན་དང་མི་འདྲ་བ་ལ་
མན་ངག་གི་གདམས་པ། ཆོས་ཐམས་ཅད་ཀྱི་སྙིང་ཁུ། ཐེག་པ་ཐམས་
ཅད་ཀྱི་ཡང་རྩེ། མདོ་སྔགས་ཐམས་ཅད་གཅིག་ཏུ་འདྲིལ་བའི་སྙིང་
པོའི་མཆོག་ཏུ་གྱུར་པ་ལ། བདུད་བཞི་རང་སར་གྲོལ་བར་བྱེད་པའི་

ཆོས་ཉིད། དུག་ལྔ་བཙན་ཐབས་སུ་སྤངས་པའི་ཐབས་མཆོག །བདག་
འཛིན་གྱི་ལྗོན་ཤིང་རྩད་ནས་གཅོད་པའི་སྟ་རེ། འཁོར་བའི་གཡུལ་ངོ་
མངོན་སུམ་དུ་བཟློག་པའི་དམག་དཔུང་། བགེགས་རིགས་སྟོང་ཕྲག་
བརྒྱད་ཅུ་འཇོམས་པའི་མཐུ་སྟོབས།ནད་རིགས་བཞི་རྒྱ་རྩ་བཞི་
འཇོམས་པའི་སྨན་མཆོག །འབྲས་བུ་དུས་ཕྱི་མ་མི་འཇོག་པའི་ཚེ་
གཅིག་ལུས་གཅིག་ལ་སངས་རྒྱས་པའི་གདམས་པ་གཞན་གྱི་ཆོས་
ལུགས་དང་མི་འདྲ་བའི་དམ་ཆོས་གཅོད་བྱ་བ་འདི་རྣལ་འབྱོར་པ་
ངའི་ཁྱད་ཆོས་ཡིན་ནོ། །རིགས་ཀྱི་བུ། དེ་ལྟ་བས་ན་ད་ལྟའི་ཆོས་བྱེད་
རྣམས་ཚེ་འདི་ལ་ཆགས་ཤིང་ཞེན་ནས། བདག་འཛིན་བློས་མི་ཐོང་
བའི་གནད་ཀྱིས། རང་གི་ལུས་ལོངས་སྤྱོད་ལ་ཆགས་ཤིང་ཁ་རྗེ་དབང་
ཐང་དང་། གཉེན་འདུན་( ༤༥བ) འབྲེལ་བ་རྣམས་ལ་གནོད་པ་སྐྱེལ་
བའི་མི་དང་འབྱུང་པོ་མི་མ་ཡིན་གང་ཡིན་པ་དེ་བཟློག་པའི་ཐབས་
དྲག་སྔགས་དང་རྫས་ཐུན་དང་ནུས་མཐུ་ལ་སོགས་པའི་ལས་ལ་
བརྩོན་ཞིང་། བདག་སྲུང་བའི་ཐབས་འཁོར་ལོ་དང༌། གུར་ཁང་
བསྒོམས་པ་ལ་སོགས་པའི་སྒོ་ནས་བརྩོན་འགྲུས་དྲག་པོ་བྱེད་པ་དང་།
ཆོས་འཆད་ཉན་བྱེད་པའི་སྟོན་པ་འགའ་ཞིག་ཀྱང་གྲྭ་པ་སྡུད་ཅིང་།
དགོན་གཞི་བཟུང་ནས་འཇིག་རྟེན་རྙེད་བཀུར་དང་ཕུན་ཚོགས་
བསྒྲུབ་ཅིང་། འདུ་ལོང་མང་པོ་བྱེད་པ་དེ་རྣམས་ནི་ཐེག་པ་ཤིན་ཏུ་
དམན་ལ་འཁོར་བ་ལ་རྟ་རྔ་གང་ཡང་མ་དཔག་པ། དེ་རྣམས་ཀྱི་ཆོས་
ལུགས་དེ་ལྟ་བུ་དང་། སྤྲང་མོ་ངའི་ཆོས་ལུགས་ནི་གཏན་ནས་མི་
མཚུངས་ཏེ། བོད་རྣམས་ཀྱི་དྲག་པོའི་ལས་ཞེ་སྡང་ཆེན་པོའི་སྒོ་ནས་

བསྐྲད་ཅིང་བཟློག་པར་བྱེད་པའི་བདུད་རྣམས་ནི། ངས་བྱམས་དང་
སྙིང་རྗེའི་ཤུགས་ཀྱིས་ཚུར་བཀུག་ནས་འཁོར་དུ་སྐོར་བ་ཡིན། གཞན་
གྱིས་གཅེས་ཤིང་འཕངས་པའི་ལུས་ལོངས་སྤྱོད་རྣམས་ངས་འཕངས་
པ་མེད་པར་ལུས་ལོངས་སྤྱོད་ལ་སོགས་ཡར་དཀོན་མཆོག་མཆོད་པའི་
རྫས་དང༌། མར་རིགས་དྲུག་གི་སེམས་ཅན། དགོས་ལན་ཆགས་པའི་
བདག་པོ་བདག་མོ། ཁྱད་པར་དུ་ལུས་སྲོག་ལ་བརྔམས་པའི་གདུག་པ་
ཅན་འཇིགས་སུ་རུང་བའི་འབྱུང་པོ་མི་མ་ཡིན་པ་ལ་སོགས་རྣམས་ལ་
སྦྱིན་པར་བཏང་བའི་རྒྱུ་ཕུན་སུམ་ཚོགས་པ་བྱས་ནས་ཆགས་པ་མེད་
པར་གཏོང་བ་ཡིན་ནོ། །ལར་ཡང་འཇིག་རྟེན་( ༤༦ན)འཁོར་བ་ལ་
བློ་ལྡོག་པར་བྱ་བའི་ཕྱིར་དང་། གཉེན་འབྲེལ་གྱི་འཁྲི་བ་བཙན་ཐབས་
སུ་གཅོད་པའི་ཕྱིར་དང་། ཡུལ་སྣང་ཐམས་ཅད་ལ་སྲེད་པ་དང་ཞེན་
པའི་བློ་དེ་ངམ་ངམ་ཤུགས་ཀྱིས་ཆོད་པའི་ཐབས་ལ་མི་མེད་ལུང་སྟོང་
དུ་བདག་མེད་གཅིག་པུར་འདུག་པ་ན། ཕྱི་ཡུལ་སྣང་གི་བདག་འཛིན་
ཆོད་པ་དེ། སྤྲང་མོ་ངའི་ཆོས་ལུགས་ཡིན། ལར་གཅེས་པར་འཛིན་པའི་
ལུས་སྲོག་འདི། ལྟོས་མེད་འདྲེའི་གཟན་དུ་སྐྱུར་བས་ན། བར་ལུས་ཀྱི་
བདག་འཛིན་ངམ་ངམ་ཤུགས་ཀྱིས་ཆོད་པ་དེ་སྤྲང་མོ་ངའི་ཆོས་
ལུགས་ཡིན། དྲན་རིག་སྐྱེ་མེད་ནམ་མཁའི་དབྱིངས་སུ་སྦས་པའི་
འགག་མེད་ཤུགས་འབྱུང་རང་གྲོལ་སྟོང་པའི་ངང་ལ་གནས་པའི་ནང་
ངར་འཛིན་ངམ་ངམ་ཤུགས་ཀྱིས་ཆོད་ནས་བྱར་མེད་རིག་པས་བཙན་
ས་ཟིན་པ་དེ། སྤྲང་མོ་ངའི་ཆོས་ལུགས་ཡིན། ལར་ཡང་འགྲོ་དོན་གང་
གིས་ཆེ་ན། གཟུགས་ཅན་བརྒྱ་ལ་ཕན་ཐོགས་པ་བས་གཟུགས་མེད་ཀྱི་

འབྱུང་པོ་གདུག་རྩུབ་ཅན་དང་སྟོབས་ཤིན་ཏུ་ཆེ་བ་གཅིག་ལ་ཕན་
ཐོགས་ན་ཡོན་ཏན་ཆེ་སྟེ། མི་མ་ཡིན་པ་སྟོབས་ཆེན་གཅིག་གིས་
གཟུགས་ཅན་དང་གཟུགས་མེད་ཀྱི་སེམས་ཅན་གྲངས་མེད་པ་ལ་
གནོད་པ་བྱས་ནས་སེམས་ཅན་ཐམས་ཅད་ཉམ་ཐག་པར་བྱེད་ཅིང་།
ཁོ་རང་ཡང་གདུག་སེམས་ངན་པ་དང་དུས་རྒྱུན་དུ་འགྲོགས་པས་
ངན་སོང་གི་སྡུག་བསྔལ་མཐའ་མེད་( ༤༦བ) མྱོང་བས། དེ་ཡང་
སེམས་ཅན་གཞན་ལ་གནོད་པ་མི་བྱེད་པའི་ཕྱིར་དང༌། ཁོ་རང་ཡང་
ངན་སོང་གི་སྡུག་བསྔལ་ལས་སྐྱོབ་པའི་ཕྱིར་དུ་འདུལ་དགོས་པ་ཡིན་
ཏེ༑ ད་ལྟའི་གང་ཟག་ཕལ་ཆེར་རྣམས་ཀྱིས་བསྐྲད་པར་བྱེད་དེ། ལན་
ཅིག་བསྐྲད་ཐུབ་ཀྱང་། ཕྱིས་ཀྱང་སེམས་ཅན་ལ་གནོད་པ་སྐྱེལ་ངེས་
པས༑ འབྱུང་པོ་སྟོབས་ཆེན་དེ་བསྐྲད་པ་ངས་ཀྱང་ཐུབ་སྟེ། བསྐྲད་པ་
བས་འདུལ་ནས་བདེ་བ་ལ་འགོད་ན་ཤིན་ཏུ་ཡོན་ཏན་ཆེ་བར་མཐོང་
ནས་འདུལ་བའི་ཐབས་ཀྱང་ཐུན་ཁུང་དང་། རྫས་དང་། དྲག་སྔགས་
ཀྱི་སྒོ་ནས་འདུལ་བ་མ་ཡིན་ཞིང༌། བྱམས་དང་སྙིང་རྗེའི་ལྕགས་ཀྱུས་
བཟུང་ནས། ཤ་ཁྲག་དྲོན་མོ་གཅིག་པུའི་སྒོ་ནས་འདུལ་ཞིང་། བླ་ན་
མེད་པའི་བྱང་ཆུབ་ཐོབ་པར་བྱེད་པ་ནི། སྤྲང་མོ་ངའི་ཆོས་ལུགས་ཡིན།
གཞན་ཡང་སྐྱེ་དམན་བརྒྱ་ལ་ཕན་ཐོགས་པ་བས། སྐྱེས་པ་གཅིག་ལ་
ཕན་ཐོགས་པ་གལ་ཆེ། སྐྱེས་པ་བརྒྱ་ལ་ཕན་ཐོགས་པ་བས། རབ་བྱུང་
གཅིག་ལ་ཕན་ཐོགས་པ་གལ་ཆེ། རྐྱེན་གྱིས་དེད་པ་བརྒྱ་ལ་ཕན་ཐོགས་
པ་བས། རྐྱེན་མེད་ངེས་འབྱུང་སྐྱོ་ཤས་ཀྱིས་བསྟན་པའི་སྒོར་ཞུགས་པ་
གཅིག་ལ་ཕན་ཐོགས་པ་གལ་ཆེ། བླུན་པོ་བརྒྱ་ལ་ཕན་ཐོགས་པ་བས།

ཤེས་རབ་ཅན་གཅིག་ལ་ཕན་ཐོགས་པ་གལ་ཆེ། རང་ཉིད་གཅིག་པུ་
དོན་དུ་གཉེར་བ་བརྒྱ་ལ་ཕན་ཐོགས་པ་བས། གཞན་ཕན་སྒྲུབ་པའི་
སྙིང་སྟོབས་ཅན་གཅིག་ལ་( ༤༧ན) ཕན་ཐོགས་པ་གལ་ཆེ། དུད་འགྲོ་
བརྒྱ་ཕྲག་མང་པོ་ལ་ཕན་ཐོགས་པ་བས། སྨྲ་ཤེས་ཤིང་དོན་གོ་བ་
གཅིག་ལ་ཕན་ཐོགས་པ་གལ་ཆེ། དགེ་བསྙེན་བརྒྱ་ལ་ཕན་ཐོགས་པ་
བས༑ དགེ་ཚུལ་གཅིག་ལ་ཕན་ཐོགས་པ་གལ་ཆེ། དགེ་ཚུལ་བརྒྱ་ལ་
ཕན་ཐོགས་པ་བས། དགེ་སློང་གཅིག་ལ་ཕན་ཐོགས་པ་གལ་ཆེ། དེ་
བས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རྟོགས་པ་གཅིག་ལ་
ཕན་ཐོགས་པ་གལ་ཆེ། ཟང་ཟིང་གི་ཚོགས་བརྒྱ་བསགས་པ་བས། རང་
གི་ལུས་ཀྱིས་ཚོགས་བསོགས་པ་བསོད་ནམས་ཆེ། ཡུལ་དགོན་དུ་
གནས་ཤིང་ཁྱད་པར་གྱི་དགེ་སྦྱོར་ཞག་བརྒྱ་བྱས་པ་བས། གཉན་ཁྲོད་
དུ་ཞག་བདུན་ལ་ལུས་མཆོད་སྦྱིན་བྱེད་པ་གལ་ཆེ། རང་ལ་སེམས་ཤིང་
གདུང་བ་བརྒྱ་ལ་བྱམས་པ་བསྒོམ་པ་བས། རང་ལ་ཁྲོ་ཞིང་གདུག་པ་
སྟོན་པ་གཅིག་ལ་བྱམས་སེམས་བསྒོམ་པ་གལ་ཆེ། ཚེ་འདིའི་འབྲས་བུ་
འདོར་བའི་ཕྱིར་དུ་མི་ཚེ་ལ་དཀའ་བ་སྤྱད་པ་བས། འདུས་བྱས་ཐམས་
ཅད་མི་རྟག་པ་ཡིན་པར་ཤེས་པའི་སྒོ་ནས་ཚེ་འདིའི་བྱ་བ་ལ་བློ་མི་
འཇོག་པ་སྐད་ཅིག་དྲན་པ་གལ་ཆེ། ཕ་རོལ་གྱི་འདྲེ་གདོན་བརྒྱ་ཐུལ་
པ་བས། བདག་འཛིན་གྱི་འགོང་པོ་ཅུང་ཟད་ཐུལ་བ་གལ་ཆེ། བདག་
འཛིན་དང་བཅས་པས་དགེ་བ་ལོ་བརྒྱ་ལ་བསྒྲུབ་པ་བས། བདག་མེད་
ཀྱི་གནས་ལུགས་དར་ཅིག་བསྒོམ་པ་གལ་ཆེ།( ༤༧བ) མཁས་འདོད་
དང་གྲགས་འདོད་ཀྱི་བཤད་སྒྲུབ་དང་སློབ་གཉེར་ལོ་བརྒྱར་བྱས་པ་

བས༑ རང་ནམ་འཆི་སྙམ་པའི་རྟོག་པ་སྐད་ཅིག་ངོས་ཟིན་པ་གལ་ཆེ།
མཁས་བཙུན་བཟང་གསུམ་དང་ཁེ་གྲགས་འདོད་པའི་ཕྱིར་དུ་ཆོས་
སྤྱོད་དང་དགེ་བ་ལོ་བརྒྱར་སྒྲུབ་པ་བས། དམའ་ས་བཟུང་ཞིང་དགེ་བ་
བྱེད་པ་དང༌། སེམས་ཅན་ལ་བསྔོ་བ་དང་དར་ཅིག་དྲན་པ་གལ་ཆེ་བ་
དེ་རྣམས་ནི་སྤྲང་མོ་ངའི་ཆོས་ལུགས་ཡིན། དེང་སང་ནད་དང་གདོན་
གྱིས་བཏབ་པ་རྣམས་ཀྱི་ལུས་དང་སྲོག་ཕྲལ་དགོས་པའི་ཕྱིར་དུ་ཟས་
ནོར་གྱིས་གང་ངན་ཤོས་རྣམས་བཤམས་ནས། ཕྱི་རོལ་དམུས་ལོང་གི་
གཏོ་མཁན་བྱ་བའི་བོན་པོ་ཞེས་པ་བཀུག་ནས། དེ་ནས་དམུས་ལོང་གི་
བོན་པོས་བརྡ་སྤྲད་ནས། བགེགས་ལ་གནོད་པ་མི་བྱེད་པའི་བརྔན་པ་
བྱིན་ནས་ནད་གདོན་ཅན་ལ་ཕན་པར་བྱེད་དོ་ཟེར་ནས་ཉེས་མེད་ཀྱི་
དུད་འགྲོའི་སྲོག་གཅོད་ཅིང་སྡུག་བསྔལ་དུ་མ་མྱོང་བ་བཅོལ་ནས་ཤ་
ཁྲག་གསར་པ་དང་། གཞན་ཡང་ཡ་སྟག་ནང་པ་རྣམས་བསགས་ནས།
བོན་པོས་བརྡ་སྤྲད་དེ་བགེགས་ལ་གནོད་པ་མི་བྱེད་པའི་བརྔན་པ་
བྱིན་ནས་ལུས་སྲོག་གི་གླུད་དུ་འཇལ་ལོ་ཟེར་ནས། ནད་མེད་ཉེས་མེད་
ཀྱི་སེམས་ཅན་གསད་ནས་དམུས་ལོང་གིས་བརྡ་སྤྲད་པས་ནད་གདོན་
ཅན་གྱི་ནད་ཞི་ནས་རྐྱེན་བཟློག་ཅིང་བར་ཆད་སེལ་ཞིང་ཚེ་རིང་བར་
འདོད་པ་བླུན་པོའི་ལོག་ལྟ་དང་། ོ ལས་གོ་ལོག་གི་དོན་མེད་ཀྱི་
( ༤༨ན)བྱ་བ་ཡིན་ནོ། །དེ་བས་ན་ཟས་ནོར་གྱི་གང་བཟང་བ་རྣམས་
ཀྱིས་དཀོན་མཆོག་མཆོད་ནས། ནད་གདོན་ཞི་བའི་བྱིན་རླབས་ཞུས་
པ་ན་ནད་དང་བར་ཆད་སེལ་ཞིང་བསོད་ནམས་ཐོབ་པ་ཡིན། ནད་པ་
ལ་སྨན་པ་མཁས་པ་བཀུག་ནས་ལེ་མ་ལོག་པའི་སྨན་བཟང་པོ་རྣམས་

ནད་ཐོག་ཏུ་བཏང་ན་ནད་འཚོ་བར་བྱེད་པ་འཇིག་རྟེན་སྤྱིའི་ཡིན་
ལུགས་ཡིན་ལ་ལེགས་པར་འདུག་སྟེ། སྤྲང་མོ་ང་ནི་འཆི་བའི་དུས་སུ་
འཇིག་རྟེན་གྱི་ཕུན་ཚོགས་དང༌། ལུས་སྲོག་ལ་སོགས་པའི་དངོས་པོའི་
རྒྱུ་རྐྱེན་ལ་སྐྲ་ཉག་མ་བརྒྱར་གཤག་པའི་ཆ་ཅིག་ཙམ་ཡང་ཁྱེར་ནས་
འགྲོ་རྒྱུ་མ་རྙེད་པས། ཕྱི་ནང་གི་བདག་འཛིན་དང་བྲལ་བས་ན། ཁ་
འཛིན་དང་གཉེར་ཁ་བྱེད་རྒྱུ་ཅི་ཡང་མེད་པས། ལུས་སྲོག་ལ་ལྟོས་པ་
མེད་པར་གང་འདོད་པ་རྣམས་ཀྱི་གཟན་དུ་བསྐྱུར་བ་ཡིན་པས།
གཞན་ཟས་ནོར་ལ་སོགས་པ་ལ་ཆགས་པའི་རྒྱུ་ཕལ་ཆེར་ལ་སྨོས་ཅི་
དགོས༑ ནད་དང་གདོན་ལ་སོགས་པའི་རྐྱེན་གང་ལ་ཡང་། བདག་མེད་
ཀྱི་ངང་ནས་ནད་ཏིང་ངེ་འཛིན་དམིགས་པའི་སྒོ་ནས་བཅོས་པ་ཡིན་
ཅིང་༑ ཕྱིའི་སྨན་དཔྱད་དང་མོ་བོན་གཏོ་དགོ་སོགས་ལ་དགོས་པ་མ་
ཡིན་པ་ནི་སྤྲང་མོ་ངའི་ཆོས་ལུགས་ཡིན། ལར་སེམས་ཅན་གྱི་དོན་བྱེད་
པ་ལ་རང་ཉིད་ཀྱི་ལོངས་སྤྱོད་ཁ་རྗེ་དབང་ཐང་དང་བཅས་པ་གཞན་
ལ་གཏོང་དགོས་པ་མི་གཏོང་ནས་རང་ཉིད་ཞི་བདེ་དོན་དུ་
( ༤༨བ)གཉེར་བའི་ཕྱིར་དུ་ཕ་རོལ་གྱི་སེམས་ཅན་ལ་གནོད་པ་སྐྱལ་
བའི་ཆོས་བྱེད་འདི་རྣམས་ཀྱིས། སྔར་སངས་རྒྱས་ཤཱཀྱ་ཐུབ་པས་མགོ་
དང་༑ ཡན་ལག་དང་། ཉིང་ལག་ལ་སོགས་པ་རྣམས་གང་ལ་གང་
འདོད་པ་རྣམས་ལ་ལྟོས་པ་མེད་པར་དངོས་སུ་གཏོང་བ། དེའི་རྒྱུ་
མཚན་ད་ལྟའི་ཆོས་བྱེད་རྣམས་ཀྱིས་མ་ཚོར་བ་ཡིན་ནམ། ཚོར་ཀྱང་ད་
ལྟའི་འདི་རྣམས་ཀྱིས་མི་དགོས་ཟེར་བའི་སངས་རྒྱས་ཀྱིས་ལུང་བསྟན་
པ་མ་མཐོང་བ་ཡིན་ནམ། མིན་ན་འཇིག་རྟེན་གྱི་བྱ་བ་ལ་བློ་འདི་ཙམ་

ཞེན་ནས་ལོ་ཁྲིའི་བར་གྱི་འདུག་ཆས་བྱེད་པ་འདི་མི་རིགས། ཡང་ན་
བདུད་ཀྱིས་བསླུས་པ་ཡིན་པར་རིག་པར་བྱའོ། །ཆོས་སྨྲ་ཀུན། སྤྲང་མོ་
ངའི་རྗེས་སུ་འབྲང་བ་རྣམས་ཀྱིས་འདི་བཞིན་མཛོད་དང་།དུཿ ཁ་
མེད་པ་ངའི་ཆོས་ལུགས་ཡིན་ནོ། །ངས་ནི་འདི་ལྟར་བྱེད་པ་ཡིན་པས་
ཡིད་ལ་བཟུང་དང་བུ་སློབ་ཀུན། རང་གི་ལུས་ལོངས་སྤྱོད་ཁ་རྗེ་དབང་
ཐང་དགེ་བའི་རྩ་བ་དང་བཅས་པ་ལ་ལྟོས་པ་མེད་པར་གཞན་དོན་དུ་
གཏོང་ཞིང་། རང་འདོད་ཀྱི་དྲི་མ་སྐྲའི་རྩེ་མོ་ཙམ་ཡང་མི་བྱེད་པས་
བློའི་གདེངས་ཐོབ་པར་བྱས་ནས། བྱམས་སྙིང་རྗེ་བྱང་ཆུབ་ཀྱི་སེམས་
ཀྱི་རྩི་དང་མ་བྲལ་བ་དེ་ལ་དམ་ཆོས་གཅོད་ཟེར་བ་ཡིན། ཐེག་པ་ཆེན་
པོ་ཟེར་བ་ཡིན།  ཿ བྱང་ཆུབ་སེམས་དཔའི་ལམ་ཆེན་པོ་ཟེར་བ་ཡིན།
གྲུབ་ཐོབ་ཆེན་པོ་རྣམས་ཀྱི་འབྱུང་གནས་ཟེར་བ་ཡིན། སངས་རྒྱས་
རྣམས་ཀྱི་གཤེགས་( ༤༩ན) ཤུལ་ཟེར་བ་ཡིན་པའི་ཆོས་འདི་ལྟ་བུས་
འཁོར་བ་ལས་གྲོལ་ནུས་པ་ཡིན་ལ། ཐེག་དམན་གྱི་ཆོས་རང་ཉིད་
འདོད་དོན་གཉེར་ནས་སེམས་ཅན་ཡལ་བར་དོར་བ་རྣམས་འཁོར་བ་
ལས་གྲོལ་བའི་སངས་རྒྱས་ཐོབ་པ་ནི་ཤིན་ཏུ་དཀའ་སྟེ། དཔེར་ན་མུན་
པ་ཆེན་པོ་ལ་ཟླ་བ་དང་། སྐར་མའི་ཚོགས་རྣམས་དང་། མར་དང་ཤིང་
ལས་བསྣུན་པའི་མེ་རྣམས་རབ་ཏུ་གསལ་ཀྱང་རང་རང་གི་ངོ་བོ་
གཅིག་པུ་ཙམ་ལ་མུན་པས་མི་གནོད་པ་མ་རྟོགས་པ་མུན་པའི་ཚོགས་
ཐམས་ཅད་སེལ་བ་མི་ནུས་ཤིང་། རྟ་བདུན་རྒྱལ་པོ་མཁའ་ལ་འོང་
ཙམ་ན། མུན་པ་ཐམས་ཅད་གཏིང་ནས་སངས་པ་དེ་བཞིན་དུ། ངའི་
ཆོས་ལུགས་ཕྱག་རྒྱ་ཆེན་པོའི་གཅོད་འདི་ཐེག་པ་ཆེན་པོའི་ཆོས་ཀྱི་ཉི་

མ་ཤར་ནས་འཁོར་བའི་མུན་སྨག་སེལ་བར་བྱེད་པ་ཡིན་ནོ། །དེ་ཡང་
ཕྱག་རྒྱ་ཆེན་པོ་ནི། སྣོད་བཅུད་ཀྱིས་བསྡུས་པའི་ཆོས་ཐམས་ཅད་ལ་
གཞི་གདོད་མ་ནས་བདེན་པར་གྲུབ་པ་སྐྲའི་ཆ་ཙམ་ཡང་མེད་པས།
རང་བཞིན་གྱིས་སྟོང་པའི་གནས་ལུགས་དེ་ལ་ཆོས་ཕྱག་རྒྱ་ཆེན་པོ་
ཟེར་རོ། །དེ་ལྟ་བུའི་དོན་གོ་ཞིང་སྟོང་པ་ལ་བློ་གོམས་ཏེ་སྟོང་པ་དེ་
ཉིད་ལམ་དུ་འཁྱེར་ཐུབ་པའི་རྣལ་འབྱོར་པས། རྩ་རླུང་ཐིག་ལེའི་
འཁྲུལ་འཁོར་ལ་ནུས་པ་ཐོན་པར་བྱས་ནས་རིགས་ལྡན་གྱི་ཤེས་རབ་
མ་ལ་བརྟེན་ནས། བདེ་བ་ཆེན་པོ་( ༤༩བ) ལམ་དུ་ཁྱེར་ཅིང་དགའ་
བ་ཆེན་པོས་ལུས་སྟོབས་ཆེར་རྒྱས་པར་བྱེད་པ་ནི། ལས་ཀྱི་ཕྱག་རྒྱ་
ཆེན་པོ་ཟེར། དེ་ལྟ་བུའི་རྣལ་འབྱོར་པས་ཡོན་ཏན་ཐམས་ཅད་ལ་སྦས་
པའི་ཚུལ་དུ་ཉམས་སུ་ལེན་ཅིང་ཕྱིའི་རྫས་ཀྱི་དམ་ཚིག་དང་མ་བྲལ་
བར་བྱེད་པ་ནི། དམ་ཚིག་གི་ཕྱག་རྒྱ་ཆེན་པོ་ཟེར། དེ་ལྟ་བུའི་བདེ་བ་
ཁྱད་པར་ཅན་དེ་ལ་ཆགས་པ་མེད་པའི་སྟོང་པ་ཉིད་དུ་དྲོད་ཀྱི་རླངས་
པ་དེ་ལ་བདེ་སྟོང་ཕྱག་རྒྱ་ཆེན་པོ་ཟེར། དེ་ལྟ་བུའི་རྣལ་འབྱོར་པ་དེ་ལ་
ཉོན་མོངས་པའི་གྲིབ་མའམ། སྒྲིབ་གཡོག་ཐམས་ཅད་དང་བྲལ་བས་
སྣང་བ་ཐམས་ཅད་བདེན་མེད་སྟོང་པ་རྨི་ལམ་སྒྱུ་མ་ལྟ་བུར་ཤར་བ་
ལ་གསལ་སྟོང་ཕྱག་རྒྱ་ཆེན་པོ་ཟེར་བ་ཡིན་ཀྱང་། ད་ལྟ་ངས་ཀུན་ལ་
འཆད་ཅིང་ཡོངས་སུ་གྲགས་པའི་ཕྱག་རྒྱ་ཆེན་པོ་དེ་ནི། ཕྱག་ནི་ཡུལ་
སྣང་ཐམས་ཅད་ཡིན་ནོ། །རྒྱ་ནི་སྣང་ཡུལ་དེ་རྣམས་གཞི་གདོད་མ་
ནས་དོན་རང་ངོས་ནས་བདེན་པར་གྲུབ་པ་སྐྲའི་རྩེ་མོ་ཙམ་ཡང་མེད་
པས༑ ནང་སྟོང་པ་ཆེན་པོའི་སྣང་བ་དེ་དང་རང་བཞིན་མ་གྲུབ་པའི་

སྟོང་པ་དེ་དབྱེར་མེད་ཟུང་དུ་འཇུག་པ་ལ་ཟེར་ཏེ། དེ་ཡང་གོ་ཡུལ་
ཕྱིའི་ཕྱག་རྒྱ་ཆེན་པོ་ཡིན། རྣལ་འབྱོར་པ་ཕྱི་ནང་གཉིས་ཀ་བདག་མེད་
རྟོགས་པས་རླུང་སེམས་དབུ་མར་ཚུད་པའི་སྟོབས་ཀྱིས་བདེ་གསལ་
ཟངས་ཐལ་གྱི་ཉམས་ཁྱད་པར་ཅན་གྱི་ངང་ལས་འདས་མ་འོངས་ད་
ལྟ་གསུམ་ལེགས་པར་མཁྱེན་ཅིང་( ༥༠་ན) ཆོས་ཐམས་ཅད་རབ་ཏུ་
ཤེས་པས་འོད་ཟེར་རྒྱས་ནས་འཆད་རྩོད་རྩོམ་པ་ལ་ཐོགས་པ་མེད་པ་
ལ་སོགས་འབྲས་བུའི་ཡོན་ཏན་གྱི་ཚོགས་དུ་མའི་འོད་ཟེར་གྱིས་འགྲོ་
བ་མང་པོ་འདུལ་ཞིང་། དེའི་དོན་བྱེད་པར་ནུས་པའི་སྟོབས་ཆེན་པོ་
དང་ལྡན་པ་ལ་ནི་ཕྱག་རྒྱ་ཆེན་པོའི་གཅོད་ཟེར་བ་ཡིན་པས། དེ་ལྟ་
བུའི་ཆོས་འདི་ནི་གཞན་གྱི་ཆོས་ལུགས་དང་མི་འདྲ་བའི་ཟབ་པའི་
གནད་དེ་ལྟ་བུ་ཡིན་ནོ་རིགས་ཀྱི་བུ། ཕལ་པ་འགའ་ཞིག་གིས་སེམས་
གྲུབ་པའི་མཚན་ཉིད་གསལ་ཙམ་སྟོང་ཙམ་པའི་ཧྲིག་ཧྲིག་པོ་སྒྲིམ་
སྒྲིམ་པོ་དང་བཅས་པའི་མུན་པ་ཅན་དེ་ལ་ཕྱག་རྒྱ་ཆེན་པོ་ཟེར་ནས།
སེམས་མ་གྲུབ་པའི་མཚན་ཉིད་ཙམ་ཡང་མི་ཤེས་པའི་ཕྱག་རྒྱ་ཆེན་པོ་
རྣམས་ནི་རྨོངས་ཤིང་བླུན་པའི་ཆོས་ལུགས་ཡིན་པས། དེ་ལ་བློ་གཏད་
མེད་དོ་རིང་དུ་སྤང་གསུངས། ལར་ཡང་ཆོས་ཐམས་ཅད་སེམས་ཉིད་
གཅིག་པུའི་དབུས་སུ་འདུས་པས། སེམས་གཅིག་པུའི་དབུས་ཤེས་ན་
ཆོས་ཐམས་ཅད་ཀྱི་དབུས་ཤེས་པ་ཡིན་པས། ངའི་ཆོས་ནི་དབུ་མ་ཆེན་
པོ་ཡིན་ནོ། །ང་ཡི་ཆོས་འདི་ནི་འབྲས་བུའི་ཆོས་རྫོགས་པ་ཆེན་པོ་ཡིན་
ཏེ༑ དེ་ཡང་སྣང་སྲིད་འཁོར་འདས་ཀྱི་བསྡུས་པའི་ཆོས་ཐམས་ཅད་
སེམས་ཉིད་གཅིག་པུའི་སྟེང་དུ་རྫོགས་པ་ཡིན་པས། སེམས་གཅིག་

པུའི་དོན་རྫོགས་ལུགས་དེ་ཤེས་( ༥༠་བ) ན། ཆོས་ཐམས་ཅད་ཀྱི་དོན་
རྫོགས་པ་ཡིན་པས། རྫོགས་པ་ཆེན་པོ་ཡིན་ནོ། །དེ་གོ་བར་གྱིས་ཤིག་བུ་
སློབ་ཀུན། །ཅེས་གསུངས་སོ། །དེ་ནས་མ་ཅིག་འཁོར་དང་བཅས་པ་
མར་བྱོན་ནས། ས་དཀར་ལོག་གིས་ནོལ་ཐད་དུ་ཟླ་བ་གཅིག་བཞུགས་
ནས་ཕ་རོལ་ཏུ་ཕྱིན་པའི་ལུགས་ཀྱི་རྣམ་པར་བཤད་པ་ཟླ་འོད་མུན་
སེལ་མཛད། དེ་ཡུམ་སྲས་ཀྱི་ཞུས་ལན་དག་སྣང་གི་ལེའུ་སྟེ་གསུམ་
པའོ༎ ༎

བཞི་པ། གངས་པའི་ཞུས་ལན་གྱི་ལེའུ།
དེ་ནས་དགུང་ལོ་ལྔ་བཅུ་ང་དྲུག་དུས་སུ། ཤ་མར་ཐུད་རྩམ་པ་ལ་
སོགས་བཟའ་བ་ཁལ་རྒྱབ་ལྔ་བཅུ་ང་གསུམ་བཀལ་ནས། སྲས་མོ་རྒྱལ་
མཚན་ནེ་དང་། བསོད་ནམས་རྒྱལ་མཚན་དང༌། དཔལ་ལྡན་རྒྱན་
དང་༑ འབུམ་མཚོ་རིན་ཆེན་རྒྱན་དང་བཞིས་མིག་བྱས་པའི་བཙུན་མ་
དང་བུད་མེད་བརྒྱ་དང་བཅུ་གསུམ། ཞྭ་དམར་བས་གཙོ་བྱས་པའི་གྲྭ་
པ་བརྒྱ་དང་ལྔ་བཅུ། མི་སྐྱ་སུམ་( ༣༩ན)བརྒྱ་དང་ལྔ་བཅུ་གངས་
ཕུག་མོ་ཆེར་བརྫངས་པའི་ཞག་ཉི་ཤུ་རྩ་ལྔའི་ཉིན་པར། མ་ཅིག་གིས་
སེང་གེ་དཀར་མོ་ལ་ཆིབས་ཏེ་རིགས་བཞིའི་མཁའ་འགྲོ་མ་ལ་སོགས་
མཁའ་འགྲོ་མ་འབུམ་གྱིས་བསྐོར་ནས་ནམ་མཁའ་ལ་གཤེགས་ནས་ཨུ་
རྒྱན་དུ་བྱོན་ནས་ཚོགས་འཁོར་བསྐོར། ཞག་གསུམ་བཞུགས། ཨུ་རྒྱན་
གྱི་དཔའ་བོ་དང་མཁའ་འགྲོའི་ཚོགས་དང་བཅས་པར་ནོར་བུ་ཕུན་
སུམ་ཚོགས་པའི་གླིང་དུ་བྱོན་ནས་གསང་སྔགས་ཨུ་དུམ་ཝ་ར་བཤད།
དབང་གི་ཆོ་ག་དང་ཚོགས་ཀྱི་འཁོར་ལོ་རྒྱ་ཆེན་པོ་བསྐོར་ནས་ཉིན་
ཞག་བཅུ་ལ་ལྷ་སྐལ་བ་དང་ལྡན་པ་རྣམས་གྲོལ་བར་མཛད་ཅིང་།
ནོར་བུ་གླིང་པས་དཔའ་བོ་དཔའ་མོའི་ཚོགས་ཀྱིས་འཁོར་ལོ་བསྐོར་
ནས༑ རྒྱལ་པོ་ཆེན་པོ་བཞིའི་གནས་སུ་ཉིན་ཞག་རེ་རེར་བཞུགས་ནས་
ཆོས་སྟོན། དེ་ནས་རྒྱལ་པོ་བཞིའི་དམག་དཔུང་དང་བཅས་པ་མར་
བྱོན་ནས་གངས་ཕུག་མོ་ཆེའི་གནས་སུ་བྱོན་ནས། ཐོད་སྨྱོན་གྱིས་ནམ་

མཁའི་ཁམས་ནས་མར་བྱོན་པ་གཟིགས་ནས་ལངས་ཏེ་ལྡང་བ་བྱས།
མ་ཅིག་གིས་བྲག་ཕུག་གི་སྒོ་ཕྱེ་ནས། སྒྲུབ་པ་པོ་བསྒྲུབ་པ་མཐར་ཕྱིན་
ནམ་གསུངས་པས། ཐོད་སྨྱོན་ན་རེ། མ་ཅིག་ནམ་མཁའ་ནས་མར་བྱོན་
པ་སྐུ་ཁམས་བདེ་ལགས་སམ། ངས་ཀྱང་སྒྲུབ་པའི་གྲོལ་ཚད་བར་མ་
ཙམ་ལ་ཕྱིན་ཡོད་ཞུས་ནས།རྟོགས་པ་( ༣༩བ) ཕུལ་བས་མ་ཅིག་
ཡང་མཉེས་ནས། ང་ནམ་མཁའ་ནས་འོང་བ་ཁྱོད་ཀྱིས་ཕུག་པ་སྒོ་
བཅད་པའི་ནང་ནས་མཐོང་བ་ཡིན་ནམ། ཡིད་ལ་ཤར་བ་གསུངས་
ནས༑ ཐོད་སྨྱོན་གྱིས་ཀྱང༌། ངས་ཡུལ་སྣང་ཐམས་ཅད་སྒྱུ་མ་རྨི་ལམ་
བཞིན་དུ་རྟོགས་ནས་ཡུལ་གྱིས་སྒྲིབ་པ་མེད་པས། ཁོང་མཁས་པ་
རྣམས་ཀྱང་མིག་རྒྱང་གཅིག་ནས་མཐོང་། ཁྱེད་མ་ཅིག་ཀྱང་དཔའ་བོ་
དཔའ་མོ་དང་བཅས་པ་རྒྱལ་པོ་བཞིའི་གནས་ནས་བྱོན་པ་མཐོང་བས།
རྒྱན་ནི་ཕུག་པའི་སྒོར་ཕྱིན་པ་ལ་ཨ་ལ་ལ་དཔའ་བོ་དཔའ་མོ་མཁའ་
འགྲོ་དང་། རྒྱལ་པོ་བཞིའི་དཔུང་དང་བཅས་པ་སང་ཉི་མ་རྩེ་དྲོས་ཙ་
བྱོན་པར་འདུག་བྱས་པའི་གཏམ་མང་པོ་བྱུང་ལགས་ཟེར་རོ། །དེ་ནས་
མ་ཅིག་གིས་རྒྱུད་པ་རིན་ཆེན་སྤུངས་པའི་དཀྱིལ་འཁོར་ཆེན་པོ་
བཞེངས་ནས་ཐོད་སྨྱོན་དང༌། གངས་པ་རྨུགས་སངས་དང་། སྲས་མོ་
རྒྱན་བཞི་དང་། ཁུ་སྒོམ་ཆོས་ཀྱི་སེང་གེ་དང་བདུན་ལ་རིན་ཆེན་
སྤུངས་པའི་དབང་བཞི་རྫོགས་པར་བསྐུར། ཚོགས་འཁོར་བརྒྱ་རྩ་
བརྒྱད་མཛད། ཁྲོམ་སུམ་སྟོང་ཙམ་འདུས་ཏེ། ཐམས་ཅད་ལ་དག་པའི་
སྣང་བ་ངེས་པ་ཅན་བྱུང་། སྲས་མོ་རྒྱན་བཞིས་མཁའ་འགྲོ་བཅུ་འཁོར་
དང་བཅས་པའི་མ་ཅིག་སྐུ་མདོག་སྔོན་པོ་ཞལ་གཅིག་ཕྱག་བཞི་རིན་

པོ་ཆེའི་རྒྱན་སྣ་ཚོགས་པས་བརྒྱན་པའི་རྣམ་པ་ཅན་དུ་མཐོང་། འཇའ་
འོད་ཀྱིས་ནམ་མཁའ་གང་བ་དང༌། མེ་ཏོག་གི་ཁ་དོག་སྣ་ཚོགས་པའི་
ཆར་དབབ་པ་དང་། རོལ་མོའི་( ༤༠་ན) སྒྲ་ནམ་མཁའ་ནས་གྲགས་
པ་དང་། སྤྲིན་ཁ་དོག་མི་འདྲ་བའི་ལང་ལིང་ཤིན་ཏུ་གསལ་ཞིང་
དྭངས་པ་མང་པོ་བར་སྣང་སྨད་དུ་འདུག་པ་ལ་སྦྲང་ཆར་སྲའུ་ཟིལ་
ཟིལ་བྱུང་བའི་རྐྱེན་གྱིས་ཚ་བའི་གདུང་བ་སེལ་ཅིང་ས་གཞི་སོགས་
ཐམས་ཅད་གཤེར་བ་མ་ཡིན་པ་སྣུམ་པའི་ཞག་ཆགས་ཤིང་། རླངས་པ་
སྲའུ་ཁ་དོག་སྣ་ཚོགས་ཁྲ་མེར་བ་འོད་ཀྱིས་རང་བཞིན་སྨིག་སྒྱུ་ལྟར་
འཁྲིགས་པ་དང་། དེ་ལ་སོགས་པའི་ཡོན་ཏན་ཕལ་ཆེ་བ་རྣམས་དེའི་
ཡུལ་ཕྱོགས་པ་ཐམས་ཅད་ཀྱིས་མཐོང་ནས་ཐམས་ཅད་ལ་དད་པ་
རྩོལ་མེད་དུ་སྐྱེས། ཐོད་སྨྱོན་གྱི་མགོ་ན་བས་ཅུང་ཟད་མྱོས་ནས་མནལ་
བ་ལྟར་ཡུད་ཙམ་ཅིག་དབང་པོ་མེད་པར་གྱུར་ཏེ། དེ་ནས་མནལ་
སངས་པ་ལྟར་ནད་བསོས་ཏེ་ཁམས་གསལ་ཞིང་དྭངས་པར་བྱུང་ནས་
བལྟས་པས། མདུན་གྱི་ནམ་མཁར་མདུང་གང་གི་སར་སྤྲིན་ཁ་དོག་སྣ་
ཚོགས་པ་འཕྱིང་བ་ཙམ་ཞིག་འོད་ཀྱི་རང་བཞིན་འཐུག་ལིང་ངེ་བ་
ཞིག་གི་སྟེང་ན་ཁ་དོག་སྣ་ལྔ་གཤིབ་པའི་འོད་ཀྱི་སྦུ་གུ་ཁང་པའི་
དབུས་ཙམ་ཞིག་གི་ཁྲུ་དོའི་སྟེང་དུ་སྣ་ཚོགས་པདྨ་འདབ་མ་བརྒྱད་
པའི་ལྟེ་བར། མ་ཅིག་སྐུ་མདོག་སྔོན་མོ་ཞལ་གཅིག་ཕྱག་བཞི། ཞབས་
གཉིས་གར་སྟབས་ཀྱིས་བཞེངས་པ། རྒྱན་དུ་མ་དང་ལྡན་པའི་སྟེང་དུ་
མཁའ་འགྲོ་མཐིང་ནག །ཤར་དུ་དཀར་མོ། ལྷོར་སེར་མོ། ནུབ་དམར་
མོ༑ བྱང་( ༤༠་བ) དུ་ལྗང་མོ། ཤར་ལྷོར་དཀར་སེར། ལྷོ་ནུབ་ཏུ་

དམར་སེར། ནུབ་བྱང་དུ་དམར་ལྗང་། བྱང་ཤར་དུ་དཀར་ལྗང་། དེ་
ཐམས་ཅད་ཀྱང་ཞལ་གཅིག་ཕྱག་གཉིས་གྲི་གུག་དང་ཐོད་པ་ཁ་ཊཱཾ་ག་
ཐོགས་ནས་བརྐྱངས་བསྐུམས་ཀྱིས་བཞེངས་པ། སྣང་ལ་རང་བཞིན་
མེད་པ་འོད་ཀྱི་རྣམ་པ་ཅན་དང་། དེའི་སྟེང་དུ་མདུང་གང་གི་སར་
ཡུམ་ཆེན་མོ་ལ་ཕྱོགས་བཅུའི་སངས་རྒྱས་ཀྱིས་བསྐོར་བ་དང་། དེའི་
སྟེང་དུ་མདུང་གང་དུ་རྡོ་རྗེ་འཆང་ལ་བརྒྱུད་པའི་བླ་མས་བསྐོར་བ་
དང་༑ རྡོ་རྗེ་འཆང་གི་གཡས་ཀྱི་ཐད་རིང་བ་ན། ཤཱཀྱ་ཐུབ་པ་ལ་དགྲ་
བཅོམ་པའི་ཚོགས་ཀྱིས་བསྐོར་བ་དང་། དེའི་གཡོན་དུ་མགོན་པོ་ཚེ་
དཔག་མེད་ལ་བྱང་ཆུབ་སེམས་དཔའ་བརྒྱད་ལ་སོགས་པས་བསྐོར་བ་
དང་༑ གཞན་ཡང་སངས་རྒྱས་རེ་རེ་རང་རང་གི་འཁོར་གྱིས་བསྐོར་བ་
རྣམས་ཀྱི་མཐར་དཔའ་བོ་དཔའ་མོ་བསྟན་པ་སྐྱོང་བ་དང་བཅས་པ་
མཐའ་ཡས་པ་དང་། རྡོ་རྗེ་འཆང་གི་གཡས་ཕྱོགས་སུ་འཁོར་ལོ་བདེ་
མཆོག་དང་། སངས་རྒྱས་ཐོད་པ་དང་། གཤིན་རྗེ་གཤེད་དམར་པོ་ལ་
སོགས་པ་བླ་མེད་ཀྱི་ལྷ་ཚོགས་རྣམས་ཀྱི་མཐར་རང་རང་གིས་རྒྱུད་
སྐྱོང་བའི་དམ་ཅན་སྲུང་མ་རྣམས་དང་བཅས་པ་མཐའ་ཡས་པ་དང་།
རྡོ་རྗེ་འཆང་གི་མདུན་གྱི་ཕྱོགས་སུ་ཁྲོས་མ་ནག་མོ་ལྷ་ལྔ།གསང་བ་
ཆེན་མོ། སྒྱུ་འཕྲུལ་ཆེན་མོ་ཞེས་མ་ཧཱ་མ་ཡ་དང༌། དེ་རྣམས་རང་རང་
གིས་འཁོར་དང་བཅས་པ་མཁའ་འགྲོ་མ་( ༤༡ན) འབུམ་སྡེ་དང་
བཅས་པ། རྡོ་རྗེ་འཆང་གི་རྒྱབ་ཏུ་འོད་སྔོ་དམར་འཇའ་ལྟ་བུའི་འཁོར་
ལོ་ལུ་གུ་རྒྱུད་དུ་མང་པོ་འབྲེལ་བའི་འོད་ཀྱི་ཐིག་ལེ་རེ་རེའི་ནང་དུ་
སངས་རྒྱས་ཀྱི་སྐུ་གསེར་གྱི་མདོག་ཅན་རེ་རེའི་དབུ་ཐོག་ཏུ་གསེར་གྱི་

གདུགས་གསུམ་རེ་འཁོར་བ་དང༌། མ་ཅིག་གི་འོག་ཏུ་རྒྱལ་པོ་བཞི་
རང་རང་གི་འཁོར་དང་བཅས་པ་དང༌། དེའི་མཐར་ཕྱོགས་སྐྱོང་བཅུ་
རང་རང་གི་འཁོར་དང་བཅས་པ་རྣམས་སྤྲིན་གསེབ་ཏུ་གསལ་པར་
མཐོང་བ་དེ་ཐམས་ཅད་ཀྱང་མ་ཅིག་རང་གི་རྣམ་པར་འཕྲུལ་བ་ཡིན་
སྙམ་པའམ། ཡང་ན་མ་ཅིག་གིས་ལྷ་ཚོགས་འདི་རྣམས་སྤྱན་དྲངས་པ་
ཡིན་ནམ།  ཡང་ན་སངས་རྒྱས་ཐམས་ཅད་ཀྱི་ཞིང་ཁམས་དེ་འདིར་
ཡོད་པ་སྔར་མ་མཐོང་བ་ཨེ་ཡིན། མ་ཅིག་ཉིད་ལ་དྲི་དགོས་སྙམ་ཙ།
སྲས་མོ་བརྒྱན་བཞིས། ཚོགས་བསྟབ་ཅིང་གར་བྱེད་ནས་ལུས་ཁྲུ་གང་
དང་བཅས་པས་མཆོད་པ་དཔག་ཏུ་མེད་པ་ལྷོ་ཕྱོགས་རྣམས་ལ་
འབུལ་ཞིང་ང་ལ་འདི་སྐད་སྨྲས། ཨེ་མ་རྗེ་བཙུན་ཟིལ་གནོན་ཁྱེད། །
དཔའ་བོ་རྟ་མཆོག་སྤྲུལ་པ་སྟེ། །མཁའ་འགྲོ་རྒྱ་མཚོའི་འཁོར་དང་
བཅས༑ གྲུབ་ཆེན་བརྒྱད་ཀྱིས་བྱིན་རླབས་པས། །དཔའ་བོ་དཔའ་མོའི་
ཚོགས་བཅས་རྣམས། །ཚོགས་ལ་མངའ་བས་ཚོགས་ལ་རོལ། །ཞེས་བཞི་
ཀས་( ༤༡ བ)མགྲིན་གཅིག་ཏུ་སྨྲས་ཏེ། ངའི་སྟེང་གི་རྒྱབ་ཕྱོགས་ནས་
འོད་ཆེན་པོ་གཅིག་ཤར་ནས་མདུན་དུ་བྱུང་བས། ཡང་བལྟས་ཙ་ཀླུ་
སྒྲུབ་ཡབ་སྲས་གཉིས། ལཱུ་ཨི་པ། མཚོ་སྐྱེས་རྡོ་རྗེ། ཀུ་ཀུ་རི་བ། སངས་
རྒྱས་ཡེ་ཤེས། དམ་པ་རིན་པོ་ཆེ། འཇམ་དཔལ་བཤེས་གཉེན། བིར་ཝ་
པ༑ པདྨ་བཛྲ་ལ་སོགས་གྲུབ་ཐོབ་མང་པོ་ཞིག་རུས་པའི་རྒྱན་དང་ལྡན་
པ་དང་བཅས་པའི་ལྷ་ཚོགས་གང་མཐོང་ཐམས་ཅད་སྤྲིན་འོད་འབར་
བའི་ལིང་ངེ་བ་རེ་རེའི་གསེབ་ཏུ་འདུག་པ་ཐམས་ཅད་འོད་དུ་ཞུ་བ་

སྤྲིན་ལ་ཐིམ། སྤྲིན་རྣམས་ཀྱང་འོད་དུ་ཞུ་ནས་མི་སྣང་བར་གྱུར་ཏོ། །དེ་
ནས་ཞག་གསུམ་རེད་པའི་ཉིན་པར་སྔ་དྲོའི་དུས་སུ་མ་ཅིག་གིས་
གཅོད་ཀྱི་ངེས་དོན་ཚིག་གསལ་དང༌། སྔགས་ཀྱི་ཡིན་ལུགས་ཀྱི་རྣམ་
པར་བཤད་པ་རྡོ་རྗེའི་རྫོང་བརྒྱད་གསལ་སྒྲོན་བྱ་བ་གསུངས། ཁྲོམ་
ཚོགས་རྣམས་ནི་བྱེར། ཆོས་ཉན་བརྒྱ་དང་ཉེར་གཅིག་ཡོད་པ་ལ་ཞག་
བདུན་བཤད། ཆོས་ཚར་བའི་ཉིན་པར་ཚོགས་འཁོར་ཆེན་པོ་བཤམས་
པའི་ཚོགས་གྲལ་དུ། ཐོད་སྨྱོན་གྱིས་མ་ཅིག་ལ་འདི་ཞུས། མ་ཅིག་
ལགས་རང་རེའི་མི་ཐམས་ཅད་ཀྱི་མཐོང་ལུགས་མི་འདྲ་བ་དུ་མ་ལ་
མཐོང་བ་དང་། རྒྱན་བཞི་དང་། ངས་ཀྱང་ཡེ་ཤེས་ཀྱི་དཀྱིལ་འཁོར་
དངོས་ལ་མཐོང་བ་དང་། གཞན་ཡང་ཕ་རྒྱུད། མ་རྒྱུད་ལ་སོགས་པའི་
ལྷ་ཚོགས་དང་། དཔའ་བོ་དང་དཔའ་མོ་རྒྱལ་ཆེན་བསྟན་སྲུང་
( ༤༢ན)ཕྱོགས་སྐྱོང་ལ་སོགས་དང༌། ལཱུ་ཨི་པ་ལ་སོགས་གྲུབ་ཆེན་
རྣམས་དང་། རྡོ་རྗེ་འཆང་ལ་སོགས་པ་བླ་མ་བརྒྱུད་པ་རྣམས་དང་། དེ་
ལ་སོགས་པའི་མཐོང་སྣང་བསམ་གྱིས་མི་ཁྱབ་པ་མཐོང་བ་དེ་རྣམས་
མ་ཅིག་ཉིད་ཀྱིས་སྤྲུལ་པ་ཡིན་ནམ། རང་ཉིད་ཀྱིས་ལྷ་ཚོགས་དེ་རྣམས་
སྤྱན་དྲངས་པ་ཡིན་ནམ། ཡང་ན་སེམས་ཅན་ལས་དག་པ་རྣམས་ཀྱི་
སྣང་བ་ལ་གང་དུའང་ཡོད་པ་ཡིན་ནམ་ལགས། ཞེས་སྨྲས་ཏེ། མ་ཅིག་
གིས་ཞལ་ནས། བུ་ཤེས་རབ་རིགས་ལྡན་ལས་འཕྲོ་ཅན། །ཉོན་དང་
འདི་ལྟར་ཡིན་ནོ་ཡིད་ལ་བཟུང་། །ཁྱོད་སངས་རྒྱས་ཀྱི་ཞིང་ཁམས་
མཐོང་བ་དེ། །ཉོན་མོངས་བྲལ་ཞིང་སྒྲིབ་པ་དག་པའི་རྟགས། །ཉོན་
མོངས་སྒྲིབ་པ་ལེགས་པར་དག་པ་ན། །སངས་རྒྱས་ཞིང་ཁམས་གར་

ཡང་མཐོང་བ་ཡིན། །དཔེར་ན་ཆུ་བོ་གང་དུ་གནས་པ་ལ། །ཟླ་བའི་
གཟུགས་བརྙན་འཆར་རོ་རིགས་ཀྱི་བུ། །ང་ཉིད་གང་དུ་གནས་ཀྱང་ལྷ་
ཚོགས་འཁོར། །དྲི་ལྡན་པདྨའི་ཚལ་རབ་རྒྱས་པ་ན། །གཟིག་ལྡན་བུང་
བའི་ཚོགས་རྣམས་རང་བཞིན་འཁོར། །ང་ཉིད་ཡེ་ཤེས་དབྱིངས་ཕྱུག་
ལྷ་མོ་ཡི། །འདོད་པར་སྤྲུལ་ན་ལྷ་ཚོགས་ང་ལ་འབྱུང་། །ས་གཞི་གཤེར་
དང་དྲོད་ཀྱིས་བསྐུལ་བ་ནི། །ལོ་ཏོག་རྩི་བཅུད་འཁྲུངས་དང་འདྲའོ་
རིགས་ཀྱི་བུ། །ང་ཕྱི་ལྟར་ན་ལྷ་མོ་སྒྱུ་འཕྲུལ་ཡིན། །ནང་ལྟར་ན་
( ༤༢ བ) རྗེ་བཙུན་སྒྲོལ་མ་ཡིན། །གསང་བ་ལྟར་ན་རྡོ་རྗེ་ཕག་མོ་
ཡིན༑ །དབྱིངས་ལྟར་ན་རྒྱལ་བའི་ཡུམ་ཆེན་ཡིན། །ཐུབ་བསྟན་ཐོག་
མར་གང་གཱའི་ལྷ་མོ་ལ།།བར་དུ་མཁའ་འགྲོ་བདེ་བའི་དངོས་གྲུབ་
ཡིན༑ །ཕྱིས་འགྱུར་བོད་དུ་ཡེ་ཤེས་མཚོ་རྒྱལ་མ། །ད་ལྟ་ང་ཉིད་ཡིན་ནོ་
རིགས་ཀྱི་བུ། །ཞེས་གསུངས་སོ། །
ཡང་ཐོད་སྨྱོན་གྱིས་ཞུས་པ། མ་ཅིག་ལགས། ཁྱེད་ལྟ་བུའི་ཡེ་ཤེས་
མཁའ་འགྲོ་སངས་རྒྱས་ཐམས་ཅད་བསྐྱེད་པའི་ཡུམ་དེ་ལ། སྐུ་གསུང་
ཐུགས་ཡོན་ཏན་འཕྲིན་ལས་ཀྱི་སྤྲུལ་པ་འདི་མ་ཡིན་པ་ཡུལ་ཕྱོགས་
གཞན་རྣམས་སུ་ཡང་ཡོད་དམ། ཞེས་ཞུས་པ་ལ། མ་ཅིག་གི་ཞལ་ནས།
༈ བུ་ཉོན་དང་ངའི་སྤྲུལ་པ་ནི་ཡུལ་གཞན་དུའང་ང་ཉིད་ཇི་ལྟ་བ་
བཞིན་དུ་ཡོད་དོ། །དེ་ཡང་ཐུབ་པ་ཆེན་པོའི་བསྟན་པའི་སྙིགས་མ་ལ།
འཛམ་བུའི་གླིང་བྱེ་བ་ཕྲག་བརྒྱའི་བྱང་ཕྱོགས་སུ། བོད་ཁམས་ཡང་བྱེ་
བ་ཕྲག་བརྒྱ་ཡོད་པ་གངས་རིའི་ལྗོངས་སུ། ཐུབ་པ་ཉིད་ཀྱི་ལུང་བསྟན་
པའི་ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོ་ཡང་བྱེ་བ་

ཕྲག་བརྒྱ་འབྱུང་ལ། ང་ཉིད་ཀྱང་བྱེ་བ་ཕྲག་བརྒྱ་འབྱུང་ནས། གཟུགས་
ཅན་དང་གཟུཊ་མེད་ཀྱི་སེམས་ཅན་གང་ལ་གནོད་པ་བྱེད་པ་རྣམས་
དང་༑ ཁྱད་པར་དུ་སེམས་ཅན་མ་རུང་བའི་གདུག་པ་རྣམས་འདུལ་
བའི་དུས་ལ་བབ་པའི་ཕྱིར་དུ། དམ་ཆོས་ཕྱག་རྒྱ་ཆེན་པོ་བདུད་ཀྱི་
གཅོད་ཡུལ་བྱ་བ་སྟོན་ནས་འགྲོ་བ་བཟང་ངན་ཐམས་(༤༣ན)ཅད་
ཀྱི་དོན་བྱེད་པ་ཡིན་ཞིང་སྙིགས་མ་ལྔ་བདོའི་དུས་སུ་ཐུབ་པ་ཉིད་ཀྱིས་
ལུང་བསྟན་པ་བཞིན་དུ་རྣལ་འབྱོར་མ་ངའི་ཆོས་ཀྱི་ལུགས་ཀྱིས་
གངས་ཅན་པ་ཐམས་ཅད་འདུལ་དགོས་པ་ཡིན་ནོ་རིགས་ཀྱི་བུ། ཞེས་
གསུངས་སོ། །
ཡང་སྲས་ཀྱིས་ཡུམ་ལ་ཞུས་པ། མ་ཅིག་ལགས། སྙིགས་མ་ལྔ་བྱ་བ་
དེ་གང་ལ་ཟེར། ད་ལྟར་གྱི་དུས་འདི་ཡིན་ནམ། ད་རུང་རྗེས་སུ་འབྱུང་
ངམ༑ སྙིགས་མའི་དུས་ཀྱི་སེམས་ཅན་རྣམས་མ་ཅིག་གིས་ཆོས་ལུགས་
གཅོད་མ་ཡིན་པའི་གཞན་གྱི་ཆོས་ཀྱིས་སེམས་ཅན་འདུལ་བའི་ཐབས་
མེད་པ་ཡིན་ནམ། ཞེས་ཞུས་ཏེ། མ་ཅིག་གི་ཞལ་ནས་བུ་ཉོན་དང་། 
སྙིགས་མ་ལྔ་བྱ་བ་ནི། ཐུབ་པ་ཆེན་པོའི་བསྟན་པ་ལ། ལོ་ལྔ་བརྒྱ་པ་
ཕྲག་བཅུ་ཡོད་པའི་དེང་སང་ལྔ་བརྒྱ་བདུན་པའི་ཐ་མ་ལ་ཐུག་པའི་
དུས་ཡིན་པ་ནི་བསྟན་པའི་སྙིགས་མ་སྟེ་དང་པོའོ། །སྙིགས་མ་འདིའི་
དུས་ཀྱི་སེམས་ཅན་རྣམས་ནི། ཤིན་ཏུ་མི་བསྲུན་ཅིང་བྱད་བཞིན་ངན་
ལ་མདོག་མི་སྡུག་ཅིང་ལུས་ཆུང་ལ་དྲན་པ་རགས་ནས་ཕྱིན་ཅི་ལོག་གི་
ལས་སྤྱོད་ངན་པ་ལ་མཁས་པ། ཁྲོ་གཏུམ་ཆེ་ཞིང་མི་དགེ་བའི་ལས་ལ་
བརྩོན་ནས། དགེ་བའི་རིགས་ཁྱད་དུ་བསད་ནས་ཕ་ལ་ཕར་མི་འཛིན།

མ་ལ་མར་མི་འཛིན་པའི་སེམས་ཅན་གདུག་རྩུབ་ཅན་གྱིས་གང་བ་
རྣམས་ནི་སེམས་ཅན་གྱི་སྙིགས་མ་སྟེ་གཉིས་པའོ། །སེམས་ཅན་དེ་
རྣམས་ནི་ཉོན་མོངས་( ༤༣བ) ཤིན་ཏུ་རགས་ཤིང་ཆེར་འབར་བས།
གཏི་མུག་གི་མུན་པས་གཡོགས་པས་བླང་དོར་གྱི་རྨོངས་པས་ངན་
སོང་གི་གཡང་སར་ལྷུང་ངོ༌། །ཞེ་སྡང་གི་མེ་དཔུང་ཆེན་པོས་རང་རྒྱུད་
ཀྱི་ས་བོན་བསྲེགས་ནས་ཐལ་བར་གྱུར་ཏེ། བྱང་ཆུབ་ཀྱི་མྱུ་གུ་མི་
འབྱུང་ཞིང་ཐར་པའི་ལམ་ཆད་དོ།  ོ །ཕྲག་དོག་གི་རླུང་དམར་གྱིས་
འཁོར་ཞིང་གཡེངས་ནས་སྡུག་བསྔལ་གྱི་རྒྱ་མཚོ་ཆེན་པོར་འཕངས་ཏེ་
ཐར་བར་དཀའོ། །ང་རྒྱལ་གྱི་རི་བོ་ཆེན་པོའི་བརྗིད་ཀྱིས་རབ་ཏུ་ནོན་
ནས་ཁྱོག་པ་ནི་མི་རིགས་སོ། །འདོད་ཆགས་ཀྱི་ཆུ་ཀླུང་ཆེན་པོར་ནུབ་
ནས་ཐར་པའི་སྐམ་སར་ཕྱིན་པ་མ་ཡིན་པ་ནི་ཉོན་མོངས་པའི་སྙིགས་
མ་སྟེ་གསུམ་པའོ། །སེམས་ཅན་དེ་རྣམས་ནི་ད་ལྟ་ཚེ་ལོ་དྲུག་ཅུ་ནས་
བཟུང་སྟེ། བཅུའི་བར་དུ་ཇེ་འགྲིབ་ཏུ་འགྲོ་བའི་ཚེ་ཐུང་སྟེ། དེ་བས་
ཀྱང་བར་ཆོད་ཀྱི་རྐྱེན་མང་བས། ནད་དང་། དུག་དང་། གདོན་དང་།
ཟས་གོས་མི་རྙེད་པ་དང་། གཅིག་གིས་གཅིག་ཕན་ཚུན་དུ་གསོད་པ་
ལ་སོགས་པ་དུས་མ་ཡིན་པར་གློ་བུར་དུ་འཆི་ནས་ཚེ་ལ་བར་ཆད་
བྱུང་ནས་ཚེ་ཐུང་བས་ཚེའི་སྙིགས་མ་སྟེ་བཞི་པའོ། །དུས་ད་ལྟ་ནས་
བཟུང་སྟེ་ལྔ་བརྒྱ་པ་བཅུ་པ་ལ་ཐུག་གི་བར་དུ། དུས་མ་ཡིན་པ་ལ། ཁ་
ཆར་དྲག་པོ་འོང་ཞིང་ཤྭ་ལོག་དང་། ཆུ་བོ་གཡོ་ཞིང་འཕྱུར་བ་དང་།
རླུང་དམར་འཚུབ་མས་རི་དང་ལུང་པ་གཡེང་ཞིང་རི་བོ་དང་ས་ཆེན་
སྒུལ་བར་བྱེད་པ་དང་། ཐན་པའི་ཚ་གདུང་( ༤༤ན)ཆེན་པོས་རྩི་

ཤིང་ལོ་ཏོག་རྣམས་སྐེམ་པར་བྱེད་པ་དང་། སད་སེར་དང་། ཆོམ་རྐུན་
དང་༑ དམག་འཁྲུག་དང་། མཚོན་གྱི་བསྐལ་པ་དང་། མུ་གེའི་བསྐལ་
པ་དང་། ནད་ཀྱི་བསྐལ་པ་དར་བ་དེ་རྣམས་ནི་འབྱུང་བའི་སྙིགས་
མའམ༑ དུས་ཀྱི་སྙིགས་མ་སྟེ་ལྔ་པ་ཡིན་ལ། སྙིགས་མ་ལྔ་ནི་ཇེ་རྒྱས་སུ་
འགྲོ་བ་ཡིན་ནོ། ། ༈ ཀྱི་ཧུད། སྙིགས་མ་ལྔ་པོ་བྱ་བ་དེ་ལ་ཟེར་བ་ཡིན་
ནོ་རིགས་ཀྱི་བུ། དུས་ད་ལྟའི་ཚེ་དམ་པའི་ཆོས་ཇི་ལྟ་བ་བཞིན་སྤྱོད་
པའི་གང་ཟག་ནི་ཤིན་ཏུ་ཉུང་ལ། ཆོས་ཇི་ཙམ་ཤེས་པ་བཞིན་ཉོན་
མོངས་པའི་གཉེན་པོར་འགྲོ་དགོས་པ་ཡིན་ཏེ། ཆོས་ཇི་ཙམ་ཤེས་པ་
བཞིན་ཉོན་མོངས་ཀྱི་སྣོན་པ་བྱས་ནས་དུས་ད་ལྟའི་གང་ཟག་རྣམས་
ལ་ང་རྒྱལ་དང་དྲེགས་པ་ཆེན་པོ་སྐྱེས་ནས་རང་རྒྱུད་མ་དུལ་བ། ཆུ་རྡོ་
དང་འདྲ་བའི་ཆོས་འཆད་པ་པོ་རྣམས་ཀྱིས་སེམས་ཅན་གཞན་ལ་
ཕན་ཐོགས་སྐྲའི་རྩེ་མོ་ཙམ་མི་འོང་ཞིང་། ལྷག་པར་རྩོད་པ་རྒྱས་པར་
བྱེད་པའི་ཆོས་ལ་དམུ་རྒོད་དང་། ཆོས་ཀྱི་འདུལ་རྒྱུའི་གང་ཟག་ཤིན་
ཏུ་དམུ་རྒོད་པ་དང་འཕྲད་པའི་དམ་པའི་ཆོས་ཀྱིས་དགོས་པ་སྟོར་བ་
ཡིན་པ་ནི། ཆོས་ཀྱི་སྐྱོན་མ་ཡིན་ཞིང་གང་ཟག་གི་སྐྱོན་ཡིན། དེ་ཡང་
སེམས་ཅན་གྱི་སྙིགས་མ་ལ་ཐུག་པས་སེམས་ཅན་རྣམས་དམུ་རྒོད་དུ་
གྱུར་པ་དང་། སངས་རྒྱས་ཀྱི་བསྟན་པའི་ཐ་མ་ལ་ཐུག་པའི་( ༤༤བ)
སྟོབས་ཀྱིས་སངས་རྒྱས་ཀྱི་བཀའ་ཡང་དག་པ་རྣམས་ནུས་པ་ཆུང་དུ་
སོང་བ་ལྟར། བཀའ་ཡང་དག་པའི་གཞུང་ལུགས་རྣམས་ཀྱིས་ད་ལྟའི་
སེམས་ཅན་རྣམས་འདུལ་དཀའ་བ་ཡིན་ནོ། །མི་སྐྱེ་ས་ཤིན་ཏུ་ལེགས་
པའི་ཕོ་ཡ་རབས་ཅན་ཀྱང་རྒས་ཤིང་རྒུད་ནས་སྟོབས་ཤོར་ཅིང་། ཉམ་

ཆུང་དུ་གྱུར་པ་དང་འདྲ་བ་ཡིན་ནོ། །དེ་བས་ན་གཞོན་ལུས་པོ་དར་ལ་
བབ་པ་བཟང་པོ་རྒས་པ་པས་ཕྱོགས་རེ་ལ་དར་ཅིག་གྲགས་པ་ཡིན་པ་
དེ་བཞིན་དུ། ཡང་དག་པའི་སངས་རྒྱས་ཉིད་ཀྱིས་མ་ཐུལ་བའི་སེམས་
ཅན་རྣམས། བྱང་ཆུབ་སེམས་དཔའ་རྣམས་ཀྱིས་འདུལ་བའི་སྐབས་
ཡོད་པ་ཡིན་པས། བྱང་ཆུབ་སེམས་དཔའ་རྣམས་ཀྱིས་བསྟན་ཆོས་
གསར་དུ་རྩོམ་པ་རྣམས་ཀྱིས་ལྷག་པར་སེམས་ཅན་ལ་ཕན་ཐོགས་པ་
ཡོད་པ་དེ་བཞིན་དུ། བོད་ཁ་བ་ཅན་གྱི་སེམས་ཅན་རྣམས་སྤྱན་རས་
གཟིགས་དབང་ཕྱུག་གི་འདུལ་བྱའི་སྐལ་བར་བབ་ཅིང༌། རྣལ་འབྱོར་
མ་ངས་འགྲོ་བ་འདུལ་བའི་དུས་ཡང་ད་ལྟའི་དུས་འདི་ཡིན། ཁྱད་པར་
དུ་དམ་ཆོས་བདུད་ཀྱི་གཅོད་ཡུལ་གྱི་དུས་ལ་བབ་པར་གཅོད་ཟེར་
བའི་མིང་བཏགས་པའི་ཆོས་ཀྱི་སེམས་ཅན་མ་རུངས་པ་རྣམས་འདུལ་
བའི་རྟེན་འབྲེལ་ཡོད་པ་ཡིན་ནོ་རིགས་ཀྱི་བུ། ཞེས་གསུངས་པ་དང་།
ཡང་ཐོད་སྨྱོན་གྱིས་ཞུས་པ། མ་ཅིག་ལགས། རང་རེའི་ཆོས་ལུགས་
གཅོད་བྱ་བ་དེ་ཆོས་གཞན་པས་ཟབ་ཅིང་ལྷག་པའི་དོན་( ༤༥ན)ཅི་
ལྟར་ལགས། ཞུས་ཏེ། མ་ཅིག་གི་ཞལ་ནས་བུ་ཉོན་དང་། ངའི་ཆོས་
ལུགས་ཕྱག་རྒྱ་ཆེན་པོའི་གཅོད་བྱ་བ་འདི་ནི་ཆོས་གཞན་ལས་ཁྱད་
པར་དུ་ལྷག་ལ། །ཤིན་ཏུ་ཟབ་པའི་གནད་ཀྱི་དོན་ཐུན་མོང་མ་ཡིན་
པའི་ཁྱད་ཆོས་བསྟན་ཆོས་གཞན་དང་མི་འདྲ་བ་ལ་མན་ངག་གི་
གདམས་པ། ཆོས་ཐམས་ཅད་ཀྱི་སྙིང་ཁུ། ཐེག་པ་ཐམས་ཅད་ཀྱི་ཡང་
རྩེ༑ མདོ་སྔགས་ཐམས་ཅད་གཅིག་ཏུ་འདྲིལ་བའི་སྙིང་པོའི་མཆོག་ཏུ་
གྱུར་པ་ལ། བདུད་བཞི་རང་སར་གྲོལ་བར་བྱེད་པའི་ཆོས་ཉིད། དུག་

ལྔ་བཙན་ཐབས་སུ་སྤངས་པའི་ཐབས་མཆོག །བདག་འཛིན་གྱི་ལྗོན་
ཤིང་རྩད་ནས་གཅོད་པའི་སྟ་རེ། འཁོར་བའི་གཡུལ་ངོ་མངོན་སུམ་དུ་
བཟློག་པའི་དམག་དཔུང་། བགེགས་རིགས་སྟོང་ཕྲག་བརྒྱད་ཅུ་
འཇོམས་པའི་མཐུ་སྟོབས། ནད་རིགས་བཞི་རྒྱ་རྩ་བཞི་འཇོམས་པའི་
སྨན་མཆོག །འབྲས་བུ་དུས་ཕྱི་མ་མི་འཇོག་པའི་ཚེ་གཅིག་ལུས་གཅིག་
ལ་སངས་རྒྱས་པའི་གདམས་པ་གཞན་གྱི་ཆོས་ལུགས་དང་མི་འདྲ་
བའི་དམ་ཆོས་གཅོད་བྱ་བ་འདི་རྣལ་འབྱོར་པ་ངའི་ཁྱད་ཆོས་ཡིན་ནོ། །
རིགས་ཀྱི་བུ། དེ་ལྟ་བས་ན་ད་ལྟའི་ཆོས་བྱེད་རྣམས་ཚེ་འདི་ལ་ཆགས་
ཤིང་ཞེན་ནས། བདག་འཛིན་བློས་མི་ཐོང་བའི་གནད་ཀྱིས། རང་གི་
ལུས་ལོངས་སྤྱོད་ལ་ཆགས་ཤིང་ཁ་རྗེ་དབང་ཐང་དང་། གཉེན་འདུན་
 ( ༤༥བ) འབྲེལ་བ་རྣམས་ལ་གནོད་པ་སྐྱེལ་བའི་མི་དང་འབྱུང་པོ་མི་
མ་ཡིན་གང་ཡིན་པ་དེ་བཟློག་པའི་ཐབས་དྲག་སྔགས་དང་རྫས་ཐུན་
དང་ནུས་མཐུ་ལ་སོགས་པའི་ལས་ལ་བརྩོན་ཞིང་། བདག་སྲུང་བའི་
ཐབས་འཁོར་ལོ་དང་། གུར་ཁང་བསྒོམས་པ་ལ་སོགས་པའི་སྒོ་ནས་
བརྩོན་འགྲུས་དྲག་པོ་བྱེད་པ་དང་། ཆོས་འཆད་ཉན་བྱེད་པའི་སྟོན་པ་
འགའ་ཞིག་ཀྱང་གྲྭ་པ་སྡུད་ཅིང་། དགོན་གཞི་བཟུང་ནས་འཇིག་རྟེན་
རྙེད་བཀུར་དང་ཕུན་ཚོགས་བསྒྲུབ་ཅིང་། འདུ་ལོང་མང་པོ་བྱེད་པ་དེ་
རྣམས་ནི་ཐེག་པ་ཤིན་ཏུ་དམན་ལ་འཁོར་བ་ལ་རྟ་རྔ་གང་ཡང་མ་
དཔག་པ། དེ་རྣམས་ཀྱི་ཆོས་ལུགས་དེ་ལྟ་བུ་དང་། སྤྲང་མོ་ངའི་ཆོས་
ལུགས་ནི་གཏན་ནས་མི་མཚུངས་ཏེ། བོད་རྣམས་ཀྱི་དྲག་པོའི་ལས་ཞེ་
སྡང་ཆེན་པོའི་སྒོ་ནས་བསྐྲད་ཅིང་བཟློག་པར་བྱེད་པའི་བདུད་རྣམས་

ནི༑ ངས་བྱམས་དང་སྙིང་རྗེའི་ཤུགས་ཀྱིས་ཚུར་བཀུག་ནས་འཁོར་དུ་
སྐོར་བ་ཡིན། གཞན་གྱིས་གཅེས་ཤིང་འཕངས་པའི་ལུས་ལོངས་སྤྱོད་
རྣམས་ངས་འཕངས་པ་མེད་པར་ལུས་ལོངས་སྤྱོད་ལ་སོགས་ཡར་
དཀོན་མཆོག་མཆོད་པའི་རྫས་དང༌། མར་རིགས་དྲུག་གི་སེམས་ཅན།
དགོས་ལན་ཆགས་པའི་བདག་པོ་བདག་མོ། ཁྱད་པར་དུ་ལུས་སྲོག་ལ་
བརྔམས་པའི་གདུག་པ་ཅན་འཇིགས་སུ་རུང་བའི་འབྱུང་པོ་མི་མ་
ཡིན་པ་ལ་སོགས་རྣམས་ལ་སྦྱིན་པར་བཏང་བའི་རྒྱུ་ཕུན་སུམ་ཚོགས་
པ་བྱས་ནས་ཆགས་པ་མེད་པར་གཏོང་བ་ཡིན་ནོ། །ལར་ཡང་འཇིག་
རྟེན་( ༤༦ན)འཁོར་བ་ལ་བློ་ལྡོག་པར་བྱ་བའི་ཕྱིར་དང་། གཉེན་
འབྲེལ་གྱི་འཁྲི་བ་བཙན་ཐབས་སུ་གཅོད་པའི་ཕྱིར་དང་། ཡུལ་སྣང་
ཐམས་ཅད་ལ་སྲེད་པ་དང་ཞེན་པའི་བློ་དེ་ངམ་ངམ་ཤུགས་ཀྱིས་ཆོད་
པའི་ཐབས་ལ་མི་མེད་ལུང་སྟོང་དུ་བདག་མེད་གཅིག་པུར་འདུག་པ་
ན༑ ཕྱི་ཡུལ་སྣང་གི་བདག་འཛིན་ཆོད་པ་དེ། སྤྲང་མོ་ངའི་ཆོས་ལུགས་
ཡིན༑ ལར་གཅེས་པར་འཛིན་པའི་ལུས་སྲོག་འདི། ལྟོས་མེད་འདྲེའི་
གཟན་དུ་སྐྱུར་བས་ན། བར་ལུས་ཀྱི་བདག་འཛིན་ངམ་ངམ་ཤུགས་
ཀྱིས་ཆོད་པ་དེ་སྤྲང་མོ་ངའི་ཆོས་ལུགས་ཡིན། དྲན་རིག་སྐྱེ་མེད་ནམ་
མཁའི་དབྱིངས་སུ་སྦས་པའི་འགག་མེད་ཤུགས་འབྱུང་རང་གྲོལ་སྟོང་
པའི་ངང་ལ་གནས་པའི་ནང་ངར་འཛིན་ངམ་ངམ་ཤུགས་ཀྱིས་ཆོད་
ནས་བྱར་མེད་རིག་པས་བཙན་ས་ཟིན་པ་དེ། སྤྲང་མོ་ངའི་ཆོས་ལུགས་
ཡིན༑ ལར་ཡང་འགྲོ་དོན་གང་གིས་ཆེ་ན། གཟུགས་ཅན་བརྒྱ་ལ་ཕན་
ཐོགས་པ་བས་གཟུགས་མེད་ཀྱི་འབྱུང་པོ་གདུག་རྩུབ་ཅན་དང་སྟོབས་

ཤིན་ཏུ་ཆེ་བ་གཅིག་ལ་ཕན་ཐོགས་ན་ཡོན་ཏན་ཆེ་སྟེ། མི་མ་ཡིན་པ་
སྟོབས་ཆེན་གཅིག་གིས་གཟུགས་ཅན་དང་གཟུགས་མེད་ཀྱི་སེམས་
ཅན་གྲངས་མེད་པ་ལ་གནོད་པ་བྱས་ནས་སེམས་ཅན་ཐམས་ཅད་
ཉམ་ཐག་པར་བྱེད་ཅིང་། ཁོ་རང་ཡང་གདུག་སེམས་ངན་པ་དང་དུས་
རྒྱུན་དུ་འགྲོགས་པས་ངན་སོང་གི་སྡུག་བསྔལ་མཐའ་མེད་( ༤༦བ)
མྱོང་བས། དེ་ཡང་སེམས་ཅན་གཞན་ལ་གནོད་པ་མི་བྱེད་པའི་ཕྱིར་
དང་།༑ ཁོ་རང་ཡང་ངན་སོང་གི་སྡུག་བསྔལ་ལས་སྐྱོབ་པའི་ཕྱིར་དུ་
འདུལ་དགོས་པ་ཡིན་ཏེ། ད་ལྟའི་གང་ཟག་ཕལ་ཆེར་རྣམས་ཀྱིས་
བསྐྲད་པར་བྱེད་དེ། ལན་ཅིག་བསྐྲད་ཐུབ་ཀྱང་། ཕྱིས་ཀྱང་སེམས་ཅན་
ལ་གནོད་པ་སྐྱེལ་ངེས་པས། འབྱུང་པོ་སྟོབས་ཆེན་དེ་བསྐྲད་པ་ངས
ཀྱང་ཐུབ་སྟེ། བསྐྲད་པ་བས་འདུལ་ནས་བདེ་བ་ལ་འགོད་ན་ཤིན་ཏུ་
ཡོན་ཏན་ཆེ་བར་མཐོང་ནས་འདུལ་བའི་ཐབས་ཀྱང་ཐུན་ཁུང་དང་།
རྫས་དང་། དྲག་སྔགས་ཀྱི་སྒོ་ནས་འདུལ་བ་མ་ཡིན་ཞིང་། བྱམས་དང་
སྙིང་རྗེའི་ལྕགས་ཀྱུས་བཟུང་ནས། ཤ་ཁྲག་དྲོན་མོ་གཅིག་པུའི་སྒོ་ནས་
འདུལ་ཞིང་། བླ་ན་མེད་པའི་བྱང་ཆུབ་ཐོབ་པར་བྱེད་པ་ནི། སྤྲང་མོ་
ངའི་ཆོས་ལུགས་ཡིན། གཞན་ཡང་སྐྱེ་དམན་བརྒྱ་ལ་ཕན་ཐོགས་པ་
བས༑ སྐྱེས་པ་གཅིག་ལ་ཕན་ཐོགས་པ་གལ་ཆེ། སྐྱེས་པ་བརྒྱ་ལ་ཕན་
ཐོགས་པ་བས། རབ་བྱུང་གཅིག་ལ་ཕན་ཐོགས་པ་གལ་ཆེ། རྐྱེན་གྱིས་
དེད་པ་བརྒྱ་ལ་ཕན་ཐོགས་པ་བས། རྐྱེན་མེད་ངེས་འབྱུང་སྐྱོ་ཤས་ཀྱིས་
བསྟན་པའི་སྒོར་ཞུགས་པ་གཅིག་ལ་ཕན་ཐོགས་པ་གལ་ཆེ། བླུན་པོ་
བརྒྱ་ལ་ཕན་ཐོགས་པ་བས། ཤེས་རབ་ཅན་གཅིག་ལ་ཕན་ཐོགས་པ་

གལ་ཆེ། རང་ཉིད་གཅིག་པུ་དོན་དུ་གཉེར་བ་བརྒྱ་ལ་ཕན་ཐོགས་པ་
བས༑ གཞན་ཕན་སྒྲུབ་པའི་སྙིང་སྟོབས་ཅན་གཅིག་ལ་( ༤༧ན) ཕན་
ཐོགས་པ་གལ་ཆེ། དུད་འགྲོ་བརྒྱ་ཕྲག་མང་པོ་ལ་ཕན་ཐོགས་པ་བས།
སྨྲ་ཤེས་ཤིང་དོན་གོ་བ་གཅིག་ལ་ཕན་ཐོགས་པ་གལ་ཆེ། དགེ་བསྙེན་
བརྒྱ་ལ་ཕན་ཐོགས་པ་བས། དགེ་ཚུལ་གཅིག་ལ་ཕན་ཐོགས་པ་གལ་ཆེ།
དགེ་ཚུལ་བརྒྱ་ལ་ཕན་ཐོགས་པ་བས། དགེ་སློང་གཅིག་ལ་ཕན་ཐོགས་
པ་གལ་ཆེ། དེ་བས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རྟོགས་
པ་གཅིག་ལ་ཕན་ཐོགས་པ་གལ་ཆེ། ཟང་ཟིང་གི་ཚོགས་བརྒྱ་བསགས་
པ་བས། རང་གི་ལུས་ཀྱིས་ཚོགས་བསོགས་པ་བསོད་ནམས་ཆེ། ཡུལ་
དགོན་དུ་གནས་ཤིང་ཁྱད་པར་གྱི་དགེ་སྦྱོར་ཞག་བརྒྱ་བྱས་པ་བས།
གཉན་ཁྲོད་དུ་ཞག་བདུན་ལ་ལུས་མཆོད་སྦྱིན་བྱེད་པ་གལ་ཆེ། རང་ལ་
སེམས་ཤིང་གདུང་བ་བརྒྱ་ལ་བྱམས་པ་བསྒོམ་པ་བས། རང་ལ་ཁྲོ་ཞིང་
གདུག་པ་སྟོན་པ་གཅིག་ལ་བྱམས་སེམས་བསྒོམ་པ་གལ་ཆེ། ཚེ་འདིའི་
འབྲས་བུ་འདོར་བའི་ཕྱིར་དུ་མི་ཚེ་ལ་དཀའ་བ་སྤྱད་པ་བས། འདུས་
བྱས་ཐམས་ཅད་མི་རྟག་པ་ཡིན་པར་ཤེས་པའི་སྒོ་ནས་ཚེ་འདིའི་བྱ་བ་
ལ་བློ་མི་འཇོག་པ་སྐད་ཅིག་དྲན་པ་གལ་ཆེ། ཕ་རོལ་གྱི་འདྲེ་གདོན་
བརྒྱ་ཐུལ་པ་བས། བདག་འཛིན་གྱི་འགོང་པོ་ཅུང་ཟད་ཐུལ་བ་གལ་ཆེ།
བདག་འཛིན་དང ་བ ཅ ས ་པས་དགེ་བ་ལོ་བརྒྱ་ལ་བསྒྲུབ་པ་བས།
བ ད ག ་མེ ད ་ཀྱི ་ག ནས་ལུགས་དར་ཅིག་བསྒོམ་པ་གལ ་ཆེ །
( ༤༧བ)མཁས་འདོད་དང་གྲགས་འདོད་ཀྱི་བཤད་སྒྲུབ་དང་སློབ་
གཉེར་ལོ་བརྒྱར་བྱས་པ་བས། རང་ནམ་འཆི་སྙམ་པའི་རྟོག་པ་སྐད་

ཅིག་ངོས་ཟིན་པ་གལ་ཆེ། མཁས་བཙུན་བཟང་གསུམ་དང་ཁེ་གྲགས་
འདོད་པའི་ཕྱིར་དུ་ཆོས་སྤྱོད་དང་དགེ་བ་ལོ་བརྒྱར་སྒྲུབ་པ་བས།
དམའ་ས་བཟུང་ཞིང་དགེ་བ་བྱེད་པ་དང་། སེམས་ཅན་ལ་བསྔོ་བ་
དང་དར་ཅིག་དྲན་པ་གལ་ཆེ་བ་དེ་རྣམས་ནི་སྤྲང་མོ་ངའི་ཆོས་ལུགས་
ཡིན༑ དེང་སང་ནད་དང་གདོན་གྱིས་བཏབ་པ་རྣམས་ཀྱི་ལུས་དང་
སྲོག་ཕྲལ་དགོས་པའི་ཕྱིར་དུ་ཟས་ནོར་གྱིས་གང་ངན་ཤོས་རྣམས་
བཤམས་ནས། ཕྱི་རོལ་དམུས་ལོང་གི་གཏོ་མཁན་བྱ་བའི་བོན་པོ་ཞེས་
པ་བཀུག་ནས། དེ་ནས་དམུས་ལོང་གི་བོན་པོས་བརྡ་སྤྲད་ནས།
བགེགས་ལ་གནོད་པ་མི་བྱེད་པའི་བརྔན་པ་བྱིན་ནས་ནད་གདོན་
ཅན་ལ་ཕན་པར་བྱེད་དོ་ཟེར་ནས་ཉེས་མེད་ཀྱི་དུད་འགྲོའི་སྲོག་
གཅོད་ཅིང་སྡུག་བསྔལ་དུ་མ་མྱོང་བ་བཅོལ་ནས་ཤ་ཁྲག་གསར་པ་
དང་༑ གཞན་ཡང་ཡ་སྟག་ནང་པ་རྣམས་བསགས་ནས། བོན་པོས་བརྡ་
སྤྲད་དེ་བགེགས་ལ་གནོད་པ་མི་བྱེད་པའི་བརྔན་པ་བྱིན་ནས་ལུས་
སྲོག་གི་གླུད་དུ་འཇལ་ལོ་ཟེར་ནས། ནད་མེད་ཉེས་མེད་ཀྱི་སེམས་ཅན་
གསད་ནས་དམུས་ལོང་གིས་བརྡ་སྤྲད་པས་ནད་གདོན་ཅན་གྱི་ནད་
ཞི་ནས་རྐྱེན་བཟློག་ཅིང་བར་ཆད་སེལ་ཞིང་ཚེ་རིང་བར་འདོད་པ་
བླུན་པོའི་ལོག་ལྟ་དང་། ལས་གོ་ལོག་གི་དོན་མེད་ཀྱི་( ༤༨ན)བྱ་བ་
ཡིན་ནོ། །དེ་བས་ན་ཟས་ནོར་གྱི་གང་བཟང་བ་རྣམས་ཀྱིས་དཀོན་
མཆོག་མཆོད་ནས། ནད་གདོན་ཞི་བའི་བྱིན་རླབས་ཞུས་པ་ན་ནད་
དང་བར་ཆད་སེལ་ཞིང་བསོད་ནམས་ཐོབ་པ་ཡིན། ནད་པ་ལ་སྨན་པ་
མཁས་པ་བཀུག་ནས་ལེ་མ་ལོག་པའི་སྨན་བཟང་པོ་རྣམས་ནད་ཐོག་

ཏུ་བཏང་ན་ནད་འཚོ་བར་བྱེད་པ་འཇིག་རྟེན་སྤྱིའི་ཡིན་ལུགས་ཡིན་
ལ་ལེགས་པར་འདུག་སྟེ། སྤྲང་མོ་ང་ནི་འཆི་བའི་དུས་སུ་འཇིག་རྟེན་
གྱི་ཕུན་ཚོགས་དང་ལུས་སྲོག་ལ་སོགས་པའི་དངོས་པོའི་རྒྱུ་རྐྱེན་ལ་
སྐྲ་ཉག་མ་བརྒྱར་གཤག་པའི་ཆ་ཅིག་ཙམ་ཡང་ཁྱེར་ནས་འགྲོ་རྒྱུ་མ་
རྙེད་པས། ཕྱི་ནང་གི་བདག་འཛིན་དང་བྲལ་བས་ན། ཁ་འཛིན་དང་
གཉེར་ཁ་བྱེད་རྒྱུ་ཅི་ཡང་མེད་པས། ལུས་སྲོག་ལ་ལྟོས་པ་མེད་པར་
གང་འདོད་པ་རྣམས་ཀྱི་གཟན་དུ་བསྐྱུར་བ་ཡིན་པས། གཞན་ཟས་
ནོར་ལ་སོགས་པ་ལ་ཆགས་པའི་རྒྱུ་ཕལ་ཆེར་ལ་སྨོས་ཅི་དགོས། ནད་
དང་གདོན་ལ་སོགས་པའི་རྐྱེན་གང་ལ་ཡང་། བདག་མེད་ཀྱི་ངང་ནས་
ནད་ཏིང་ངེ་འཛིན་དམིགས་པའི་སྒོ་ནས་བཅོས་པ་ཡིན་ཅིང་། ཕྱིའི་
སྨན་དཔྱད་དང་མོ་བོན་གཏོ་དགོ་སོགས་ལ་དགོས་པ་མ་ཡིན་པ་ནི་
སྤྲང་མོ་ངའི་ཆོས་ལུགས་ཡིན། ལར་སེམས་ཅན་གྱི་དོན་བྱེད་པ་ལ་རང་
ཉིད་ཀྱི་ལོངས་སྤྱོད་ཁ་རྗེ་དབང་ཐང་དང་བཅས་པ་གཞན་ལ་གཏོང་
དགོས་པ་མི་གཏོང་ནས་རང་ཉིད་ཞི་བདེ་དོན་དུ་( ༤༨བ)གཉེར་
བའི་ཕྱིར་དུ་ཕ་རོལ་གྱི་སེམས་ཅན་ལ་གནོད་པ་སྐྱལ་བའི་ཆོས་བྱེད་
འདི་རྣམས་ཀྱིས། སྔར་སངས་རྒྱས་ཤཱཀྱ་ཐུབ་པས་མགོ་དང་། ཡན་ལག་
དང་༑ ཉིང་ལག་ལ་སོགས་པ་རྣམས་གང་ལ་གང་འདོད་པ་རྣམས་ལ་
ལྟོས་པ་མེད་པར་དངོས་སུ་གཏོང་བ། དེའི་རྒྱུ་མཚན་ད་ལྟའི་ཆོས་བྱེད་
རྣམས་ཀྱིས་མ་ཚོར་བ་ཡིན་ནམ། ཚོར་ཀྱང་ད་ལྟའི་འདི་རྣམས་ཀྱིས་མི་
དགོས་ཟེར་བའི་སངས་རྒྱས་ཀྱིས་ལུང་བསྟན་པ་མ་མཐོང་བ་ཡིན་ནམ།
མིན་ན་འཇིག་རྟེན་གྱི་བྱ་བ་ལ་བློ་འདི་ཙམ་ཞེན་ནས་ལོ་ཁྲིའི་བར་གྱི་

འདུག་ཆས་བྱེད་པ་འདི་མི་རིགས། ཡང་ན་བདུད་ཀྱིས་བསླུས་པ་ཡིན་
པར་རིག་པར་བྱའོ། །ཆོས་སྨྲ་ཀུན། སྤྲང་མོ་ངའི་རྗེས་སུ་འབྲང་བ་
རྣམས་ཀྱིས་འདི་བཞིན་མཛོད་དང་། དུཿ ཁ་མེད་པ་ངའི་ཆོས་ལུགས་
ཡན་ནོ། །ངས་ནི་འདི་ལྟར་བྱེད་པ་ཡིན་པས་ཡིད་ལ་བཟུང་དང་བུ་
སློབ་ཀུན། རང་གི་ལུས་ལོངས་སྤྱོད་ཁ་རྗེ་དབང་ཐང་དགེ་བའི་རྩ་བ་
དང་བཅས་པ་ལ་ལྟོས་པ་མེད་པར་གཞན་དོན་དུ་གཏོང་ཞིང་། རང་
འདོད་ཀྱི་དྲི་མ་སྐྲའི་རྩེ་མོ་ཙམ་ཡང་མི་བྱེད་པས་བློའི་གདེངས་ཐོབ་
པར་བྱས་ནས། བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྩི་དང་མ་བྲལ་
བ་དེ་ལ་དམ་ཆོས་གཅོད་ཟེར་བ་ཡིན། ཐེག་པ་ཆེན་པོ་ཟེར་བ་ཡིན།
བྱང་ཆུབ་སེམས་དཔའི་ལམ་ཆེན་པོ་ཟེར་བ་ཡིན། གྲུབ་ཐོབ་ཆེན་པོ་
རྣམས་ཀྱི་འབྱུང་གནས་ཟེར་བ་ཡིན། སངས་རྒྱས་རྣམས་ཀྱི་གཤེགས་
( ༤༩ན)ཤུལ་ཟེར་བ་ཡིན་པའི་ཆོས་འདི་ལྟ་བུས་འཁོར་བ་ལས་གྲོལ་
ནུས་པ་ཡིན་ལ། ཐེག་དམན་གྱི་ཆོས་རང་ཉིད་འདོད་དོན་གཉེར་ནས་
སེམས་ཅན་ཡལ་བར་དོར་བ་རྣམས་འཁོར་བ་ལས་གྲོལ་བའི་སངས་
རྒྱས་ཐོབ་པ་ནི་ཤིན་ཏུ་དཀའ་སྟེ། དཔེར་ན་མུན་པ་ཆེན་པོ་ལ་ཟླ་བ་
དང་༑ སྐར་མའི་ཚོགས་རྣམས་དང༌། མར་དང་ཤིང་ལས་བསྣུན་པའི་
མེ་རྣམས་རབ་ཏུ་གསལ་ཀྱང་རང་རང་གི་ངོ་བོ་གཅིག་པུ་ཙམ་ལ་མུན་
པས་མི་གནོད་པ་མ་རྟོགས་པ་མུན་པའི་ཚོགས་ཐམས་ཅད་སེལ་བ་མི་
ནུས་ཤིང་། རྟ་བདུན་རྒྱལ་པོ་མཁའ་ལ་འོང་ཙམ་ན། མུན་པ་ཐམས་
ཅད་གཏིང་ནས་སངས་པ་དེ་བཞིན་དུ། ངའི་ཆོས་ལུགས་ཕྱག་རྒྱ་ཆེན་
པོའི་གཅོད་འདི་ཐེག་པ་ཆེན་པོའི་ཆོས་ཀྱི་ཉི་མ་ཤར་ནས་འཁོར་བའི་

མུན་སྨག་སེལ་བར་བྱེད་པ་ཡིན་ནོ། །དེ་ཡང་ཕྱག་རྒྱ་ཆེན་པོ་ནི། སྣོད་
བཅུད་ཀྱིས་བསྡུས་པའི་ཆོས་ཐམས་ཅད་ལ་གཞི་གདོད་མ་ནས་བདེན་
པར་གྲུབ་པ་སྐྲའི་ཆ་ཙམ་ཡང་མེད་པས། རང་བཞིན་གྱིས་སྟོང་པའི་
གནས་ལུགས་དེ་ལ་ཆོས་ཕྱག་རྒྱ་ཆེན་པོ་ཟེར་རོ། །དེ་ལྟ་བུའི་དོན་གོ་
ཞིང་སྟོང་པ་ལ་བློ་གོམས་ཏེ་སྟོང་པ་དེ་ཉིད་ལམ་དུ་འཁྱེར་ཐུབ་པའི་
རྣལ་འབྱོར་པས། རྩ་རླུང་ཐིག་ལེའི་འཁྲུལ་འཁོར་ལ་ནུས་པ་ཐོན་པར་
བྱས་ནས་རིགས་ལྡན་གྱི་ཤེས་རབ་མ་ལ་བརྟེན་ནས། བདེ་བ་ཆེན་པོ་
( ༤༩བ)ལམ་དུ་ཁྱེར་ཅིང་དགའ་བ་ཆེན་པོས་ལུས་སྟོབས་ཆེར་རྒྱས་
པར་བྱེད་པ་ནི། ལས་ཀྱི་ཕྱག་རྒྱ་ཆེན་པོ་ཟེར། དེ་ལྟ་བུའི་རྣལ་འབྱོར་
པས་ཡོན་ཏན་ཐམས་ཅད་ལ་སྦས་པའི་ཚུལ་དུ་ཉམས་སུ་ལེན་ཅིང་
ཕྱིའི་རྫས་ཀྱི་དམ་ཚིག་དང་མ་བྲལ་བར་བྱེད་པ་ནི། དམ་ཚིག་གི་ཕྱག་
རྒྱ་ཆེན་པོ་ཟེར། དེ་ལྟ་བུའི་བདེ་བ་ཁྱད་པར་ཅན་དེ་ལ་ཆགས་པ་མེད་
པའི་སྟོང་པ་ཉིད་དུ་དྲོད་ཀྱི་རླངས་པ་དེ་ལ་བདེ་སྟོང་ཕྱག་རྒྱ་ཆེན་པོ་
ཟེར༑ དེ་ལྟ་བུའི་རྣལ་འབྱོར་པ་དེ་ལ་ཉོན་མོངས་པའི་གྲིབ་མའམ།
སྒྲིབ་གཡོག་ཐམས་ཅད་དང་བྲལ་བས་སྣང་བ་ཐམས་ཅད་བདེན་མེད་
སྟོང་པ་རྨི་ལམ་སྒྱུ་མ་ལྟ་བུར་ཤར་བ་ལ་གསལ་སྟོང་ཕྱག་རྒྱ་ཆེན་པོ
ཟེར་བ་ཡིན་ཀྱང་། ད་ལྟ་ངས་ཀུན་ལ་འཆད་ཅིང་ཡོངས་སུ་གྲགས་
པའི་ཕྱག་རྒྱ་ཆེན་པོ་དེ་ནི། ཕྱག་ནི་ཡུལ་སྣང་ཐམས་ཅད་ཡིན་ནོ། །རྒྱ་
ནི་སྣང་ཡུལ་དེ་རྣམས་གཞི་གདོད་མ་ནས་དོན་རང་ངོས་ནས་བདེན་
པར་གྲུབ་པ་སྐྲའི་རྩེ་མོ་ཙམ་ཡང་མེད་པས། ནང་སྟོང་པ་ཆེན་པོའི་
སྣང་བ་དེ་དང་རང་བཞིན་མ་གྲུབ་པའི་སྟོང་པ་དེ་དབྱེར་མེད་ཟུང་དུ་

འཇུག་པ་ལ་ཟེར་ཏེ། དེ་ཡང་གོ་ཡུལ་ཕྱིའི་ཕྱག་རྒྱ་ཆེན་པོ་ཡིན། རྣལ་
འབྱོར་པ་ཕྱི་ནང་གཉིས་ཀ་བདག་མེད་རྟོགས་པས་རླུང་སེམས་དབུ་
མར་ཚུད་པའི་སྟོབས་ཀྱིས་བདེ་གསལ་ཟངས་ཐལ་གྱི་ཉམས་ཁྱད་པར་
ཅན་གྱི་ངང་ལས་འདས་མ་འོངས་ད་ལྟ་གསུམ་ལེགས་པར་མཁྱེན་
ཅིང་( ༥༠ ན)ཆོས་ཐམས་ཅད་རབ་ཏུ་ཤེས་པས་འོད་ཟེར་རྒྱས་ནས་
འཆད་རྩོད་རྩོམ་པ་ལ་ཐོགས་པ་མེད་པ་ལ་སོགས་འབྲས་བུའི་ཡོན་
ཏན་གྱི་ཚོགས་དུ་མའི་འོད་ཟེར་གྱིས་འགྲོ་བ་མང་པོ་འདུལ་ཞིང་།
དེའི་དོན་བྱེད་པར་ནུས་པའི་སྟོབས་ཆེན་པོ་དང་ལྡན་པ་ལ་ནི་ཕྱག་རྒྱ་
ཆེན་པོའི་གཅོད་ཟེར་བ་ཡིན་པས། དེ་ལྟ་བུའི་ཆོས་འདི་ནི་གཞན་གྱི་
ཆོས་ལུགས་དང་མི་འདྲ་བའི་ཟབ་པའི་གནད་དེ་ལྟ་བུ་ཡིན་ནོ་རིགས་
ཀྱི་བུ། ཕལ་པ་འགའ་ཞིག་གིས་སེམས་གྲུབ་པའི་མཚན་ཉིད་གསལ་
ཙམ་སྟོང་ཙམ་པའི་ཧྲིག་ཧྲིག་པོ་སྒྲིམ་སྒྲིམ་པོ་དང་བཅས་པའི་མུན་པ་
ཅན་དེ་ལ་ཕྱག་རྒྱ་ཆེན་པོ་ཟེར་ནས། སེམས་མ་གྲུབ་པའི་མཚན་ཉིད་
ཙམ་ཡང་མི་ཤེས་པའི་ཕྱག་རྒྱ་ཆེན་པོ་རྣམས་ནི་རྨོངས་ཤིང་བླུན་པའི་
ཆོས་ལུགས་ཡིན་པས། དེ་ལ་བློ་གཏད་མེད་དོ་རིང་དུ་སྤང་གསུངས།
ལར་ཡང་ཆོས་ཐམས་ཅད་སེམས་ཉིད་གཅིག་པུའི་དབུས་སུ་འདུས་
པས༑ སེམས་གཅིག་པུའི་དབུས་ཤེས་ན་ཆོས་ཐམས་ཅད་ཀྱི་དབུས་
ཤེས་པ་ཡིན་པས། ། ངའི་ཆོས་ནི་དབུ་མ་ཆེན་པོ་ཡིན་ནོ། །ང་ཡི་ཆོས་
འདི་ནི་འབྲས་བུའི་ཆོས་རྫོགས་པ་ཆེན་པོ་ཡིན་ཏེ། དེ་ཡང་སྣང་སྲིད་
འཁོར་འདས་ཀྱི་བསྡུས་པའི་ཆོས་ཐམས་ཅད་སེམས་ཉིད་གཅིག་པུའི་
སྟེང་དུ་རྫོགས་པ་ཡིན་པས། སེམས་གཅིག་པུའི་དོན་རྫོགས་ལུགས་དེ་

ཤེས་( ༥༠་བ) ན། ཆོས་ཐམས་ཅད་ཀྱི་དོན་རྫོགས་པ་ཡིན་པས།
རྫོགས་པ་ཆེན་པོ་ཡིན་ནོ། །དེ་གོ་བར་གྱིས་ཤིག་བུ་སློབ་ཀུན། །ཅེས་
གསུངས་སོ། །དེ་ནས་མ་ཅིག་འཁོར་དང་བཅས་པ་མར་བྱོན་ནས། ས་
དཀར་ལོག་གིས་ནོལ་ཐད་དུ་ཟླ་བ་གཅིག་བཞུགས་ནས་ཕ་རོལ་ཏུ་
ཕྱིན་པའི་ལུགས་ཀྱི་རྣམ་པར་བཤད་པ་ཟླ་འོད་མུན་སེལ་མཛད། དེ་
ཡུམ་སྲས་ཀྱིས་ཞུས་ལན་དག་སྣང་གི་ལེའུ་སྟེ་གསུམ་པའོ།། །།
༈ དེ་ནས་ཆོས་ཀྱི་གཞུང་ཙམ་ལ་ཕྱིན་ནས་བར་ཆད་བདུད་ཅེས་
པར་གསུངས་པ་ལ། གངས་པ་རྨུག་སངས་གིས་མ་ཅིག་ལགས། བདུད་
བྱ་བའི་དོན་གྱི་ཁྱད་པར་ཇི་ལྟར་ལགས། ཞུས་པའི་ལན་དུ། མ་ཅིག་གི་
ཞལ་ནས། བུ་ཉོན་དང་བདུད་ཀྱི་མཚན་ཉིད་འདི་ལྟར་ཅན་དུ་ཡིན།
བདུད་ཅེས་པའི་གཟུགས་ཆེ་ཞིང་ཁ་དོག་ནག་པོ་གང་གིས་མཐོང་
ཡང་འཇིགས་ཤིང་ཡ་ང་བ་ཅན་ནི་དངོས་སུ་ཡོད་པ་མ་ཡིན་ནོ། །
བདུད་ཅེས་བྱ་བ་ནི་ཐར་པ་སྒྲུབ་པའི་གེགས་སུ་གྱུར་པ་གང་ཡིན་པ་
དེ་ནི་བདུད་ཡིན། དེ་ནས་བརྩེ་ཞིང་གདུང་བའི་གཉེན་འདུན་རྣམས་
ཀྱང་ཐར་པའི་བདུད་དུ་འགྱུར་བ་ཡོད་ལ། ཁྱད་པར་དུ་བདག་འཛིན་
འདི་ལས་ཆེ་བའི་བདུད་ནི་མེད་པས། བདག་འཛིན་འདི་མ་ཆོད་བར་
དུ་བདུད་ཐམས་ཅད་ཁ་ལྡང་བ་ཡིན་ཞིང་། དེའི་ཕྱིར་དུ་བདག་འཛིན་
གྱི་བདུད་གཅོད་པའི་ཐབས་ལ་མཁས་ཤིང་( ༥༡ན) བརྩོན་དགོས་
ཤིང་༑ དེའི་ཞོར་ལ་བདག་འཛིན་ལས་སྐྱེས་པས་བདུད་གསུམ་ཡང་
གཅོད་དགོས་པའི་བདུད་ལ་བཞི་སྟེ། དེ་མིང་དུ་གདགས་ན། ཐོགས་
བཅས་བདུད་དང་ཐོགས་མེད་ཀྱི་བདུད། དགའ་བྲོད་བདུད་དང་

སྙེམས་བྱེད་ཀྱི་བདུད། ཅེས་བདག་འཛིན་གྱི་བདུད་དང་བཞིའོ། །དེ་
ཡང་ཐོགས་བཅས་ཀྱི་བདུད་ཅེས་པ་ནི། མིག་གིས་གཟུགས་མཐོང་སྟེ།
གཟུགས་བཟང་པོ་ལ་ཆགས་པ་སྐྱེ། གཟུགས་ངན་པ་ལ་སྡང་སེམས་སྐྱེ།
དེ་བཞིན་དུ་རྣ་བ་དང་། སྣ་དང་། ལྕེ་དང་། ལུས་དང་། དེ་རྣམས་ཀྱི་
དབང་པོའི་ཡུལ་དུ་སྣང་བའི་སྒྲ་དང༌། དྲི་དང་། རོ་དང་། རེག་བྱ་
རྣམས་ཀྱི་བཟང་པོ་ལ་ཆགས་ཤིང་། ངན་པ་ལ་སྡང་སེམས་སྐྱེས་པའི་
དེ་ལ་ཆགས་སྡང་གཉིས་སུ་བཟུང་བའི་བདུད་ཟེར་ཏེ། དབང་པོའི་
ཡུལ་དུ་དངོས་སུ་ཡོད་པ་ལ་ཆགས་ཤིང་སྡང་བའི་དངོས་སུ་དབང་པོ་
ཐོགས་པས་རྐྱེན་བྱས་ནས་སེམས་ཅན་ལ་གནོད་པས་འཁོར་བར་
འཆིང་བའི་རྒྱུ་བྱས་པའི་ཕྱིར་བདུད་ཟེར་བ་ཡིན་པ་དང་། དངོས་སུ་
ཡོད་པའི་ཡུལ་བཟང་ངན་ལ་ཐོགས་ནས་བདུད་བྱས་པས་ཐོགས་
བཅས་ཀྱི་བདུད་ཅེས་སོ། །བུ་དེ་བས་ན་བཟང་ངན་གང་ལ་ཆགས་
ཤིང་ཞེན་པ་དེ་བདུད་ཡིན་པས། གང་ལ་ཡང་ཆགས་ཞེན་སྤང་བར་བྱ་
སྟེ༑ དེ་ཡང་གཟུགས་ནི་གཟུགས་ཀྱི་ངོ་བོ་དེ་ཉིད་ཀྱི་རང་བཞིན་དུ་
སྟོང་པ་ཡིན་པས། བུ་( ༥ ༡ བ) གཟུགས་དེ་ཡང་རང་བཞིན་གྱིས་གྲུབ་
པ་མེད་པའི་ཕྱིར་དུ། ག གཟུགས་ལ་ཆགས་པ་དང་སྡང་བ་མེད་པ་རང་
བཞིན་གྱིས་སྟོང་པ་ཉིད་བསྒོམ་པར་བྱའོ། །གཟུགས་སྣང་བ་དེ་དགག་
ཏུ་མི་བཏུབ་པ་ཡིན་ཏེ། བདེན་པའང་མ་བཟུང་སྣང་ཙམ་སྟེ། སྣང་
ཙམ་དེ་ལ་ཞེན་པ་སྤངས་པས་གཟུགས་ལས་གྲོལ་ལོ་རིགས་ཀྱི་བུ། དེ་
བཞིན་དུ་སྒྲ་དང་། དྲི་དང་། རོ་དང་། རེག་བྱ་རྣམས་ཀྱང་དེ་བཞིན་
ནོ༑ །ཡིད་ལ་ཟུངས་ཤིག་དང་ཐོགས་བཅས་བདུད་ཀྱི་ཡིན་ཚུལ་དང་།

ཐོགས་བཅས་བདུད་ལས་གྲོལ་ཚུལ་དེ་ལྟར་ཡིན་ནོ་རིགས་པ་ཅན། བུ་
ཉོན་དང་ཐོགས་མེད་བདུད་ནི་འདི་ལྟར་བྱུང་བ་ཡིན་པས་མ་
གཡེངས་པར་ཡིད་ལ་ཟུངས་དང་། ཐོགས་མེད་ཀྱི་བདུད་བྱ་བ་ནི།
དབང་པོའི་ཡུལ་དུ་དངོས་སུ་མི་སྣང་ཡང་། རང་གི་ཡིད་ལ་བཟང་
ངན་གྱི་རྟོག་པ་གང་དང་གང་སྐྱེས་པ་དེ་ལ་འདྲེ་ཞེས་པའི་འཇིགས་
སྣང་བཟུང་བས་ཡ་ང་བ་དང་། ལྷ་ཞེས་པས་དག་སྣང་བཟུང་བས་
བག་དྲོ་ཞིང་ཉམས་དགའ་བ་སྐྱེས་ཏེ། དེ་ལྟར་བཟང་ངན་གྱི་རྟོག་པ་
གཉིས་ཡིད་ལ་བཟུང་བས། དེའི་རྐྱེན་གྱིས་ཡིད་ཉོན་མོངས་པ་ཅན་དུ་
འགྱུར་ཞིང་། ཉོན་མོངས་དེ་ལ་དངོས་སུ་ཐོགས་མེད་ཀྱིས་དངོས་པོའི་
ཡུལ་དུ་གྲུབ་པ་མེད་ཀྱང་། མི་དགེ་བའི་ལས་ལ་འཆོར་བར་བྱེད་པའི་
གནོད་པ་ངེས་པར་དུ་བྱེད་ནུས་པ་དེ་ནི་བདུད་ཅེས་བྱ་སྟེ། དེ་ཡང་
དངོས་སུ་གྲུབ་པ་མེད་ཅིང་དངོས་སུ་ཐོགས་པའང་མེད་པའི་ཕྱིར་ན།
ཐོགས་( ༥༢ན)མེད་ཀྱི་བདུད་ཟེར་བ་ཡིན་པས། དེ་བས་ན་ལྷ་ཞེས་
པའི་བཟང་པོ་དང༌། འདྲེ་ཞེས་པའི་ངན་པ་དང༌། དེ་ལ་སོགས་པའི་
སྐྱོན་དང་ཡོན་ཏན་གཉིས་སུ་འཛིན་པའི་སེམས་ཉིད་དེ་ལ་གཞི་
གདོད་མ་ནས་དངོས་པོར་གྲུབ་པ་སྐྲའི་རྩེ་མོ་ཙམ་ཡང་མེད་པས་ན།
གཞི་མེད་རྩ་བྲལ་སྟོང་པ་ཉིད་དུ་ཤེས་པར་བྱས་ལ།  བྱུང་ཚོར་ལ་
སོགས་པའི་ཡིད་ལ་འཆར་བ་རྣམས་ནི་འགོག་པར་མི་བྱེད་ལ། བཟང་
ངན་གྱི་རྟོག་པ་སྣ་ཚོགས་པ་ཅི་བྱུང་ཡང་འགོག་པར་ཡང་མི་བྱེད་དེ།
དེ་ལ་འདུ་ཤེས་ཀྱང་འཇུག་པར་མི་བྱེད་ཅིང༌། དྲན་རྟོག་ཅི་ཤར་ཡང་
ཡིད་ལ་བརྟེན་ཅིང་རྟོག་པས་བཟུང་བར་མི་བྱེད་དེ། སེམས་ཉིད་ཀློང་

ཆེན་པོའི་རང་བཞིན་གསལ་བ་ལ་དྲན་རྟོག་ཅི་ཡང་འཆར་བ་ཡིན་པ་
ནི༑ དཔེར་ན་རྒྱ་མཚོ་གཡོ་མཁན་མེད་ཀྱང་རྦ་རླབས་ལ་སོགས་འབྱུང་
བ་དེ་བཞིན་དུ་ཡིད་ལ་རྟོག་པ་བཟང་ངན་ཅི་ཡང་འཆར་བ་ལ་བཅས་
བཅོས་མི་བྱེད་རང་སར་བཞག་ན་ཐོགས་མེད་བདུད་ཟིལ་གྱིས་ནོན་
པར་འགྱུར། ཡིད་ཀྱི་གཟུགས་འཛིན་སྤངས་ནས་ལུས་སེམས་གཡོ་བ་
མེད་པར་རང་སར་ལྷོད་དེ་བཞག་པས་ཐོགས་མེད་ཀྱི་བདུད་རང་
སར་གྲོལ་བ་ཡིན་ནོ་རིགས་ཀྱི་བུ། དགའ་བྲོད་ཀྱི་བདུད་བྱ་བ་ནི། རང་
གི་ཡིད་ལ་ཆགས་ཤིང་དེ་ལ་དགའ་ཞིང་བྲོད་དེ་ཡིད་ཀྱི་སྤྲོ་བ་ཆེན་པོ་
སྐྱེ་བ་ལ་ཟེར་ཏེ། དེའི་རྒྱུ་ནི་འཇིག་རྟེན་གྱིས་རྙེད་བཀུར་( ༥༢བ)
སྙན་གྲགས་ཕུན་སུམ་ཚོགས་པ་དང་། འཁོར་མང་པོ་འདུ་བ་དང་། ཡི་
དམ་ལྷའི་ཞལ་མཐོང་བ་དང༌། ངག་ནུས་ཀྱི་འདྲེ་གདོན་ཐུལ་ཞིང་ན་
ཚ་ཟུག་རྔུ་ཞི་བར་བྱེད་པ་དང་། ཉམས་ཁྱད་པར་ཅན་རྒྱུད་ལ་སྐྱེས་པ
དང་༑ རྨི་ལམ་རྣོ་ཞིང་མངོན་ཤེས་འཆར་བ་དང་། ལུས་ངག་ཡིད་
གསུམ་ལ་བདེ་བ་དང་ནུས་པ་འབར་བ་དང༌། ལྷ་འདྲེ་མི་གསུམ་རང་
དབང་མེད་པར་འདུ་ཞིང་ཟས་ནོར་ལོངས་སྤྱོད་དབུལ་ནས་བཀུར་སྟི་
ཞབས་ཏོག་དཔག་མེད་བྱུང་བ་དང་། དེ་རྣམས་དགའ་ཞིང་བྲོད་ནས་
དྲེགས་པ་ཆེན་པོ་དང་ང་རྒྱལ་བྱས་པས་ཐར་པའི་ལམ་གྱི་བར་ཆད་དུ་
གྱུར་པས་བདུད་ཟེར་བ་ལ་དགའ་བྲོད་ཀྱི་བདུད་མིང་བཏགས་པ་
ཡིན་པས་དེ་ན་ཡོན་ཏན་ཅི་བྱུང་ཞིང་ཅི་ལྟར་ཤར་ན་ཡང་སྣང་སེམས་
གཉིས་སུ་མེད་པའི་ངོར་ཡོན་ཏན་དེ་རྣམས་ཡོན་ཏན་དུ་མི་བཟུང་
ཞིང་༑ དགའ་ཞིང་བྲོད་པའི་བློ་དང་། བློའི་ཡུལ་དུ་གྱུར་པ་དེ་རྣམས་

ཀྱང་རྟག་པ་བདེན་པར་གྲུབ་པ་སྐྲའི་རྩེ་མོ་ཙམ་ཡང་མེད་པའི་ཕྱིར་དུ།
དེ་ཐམས་ཅད་སྒྱུ་མ་རྨི་ལམ་ལྟ་བུར་ཤེས་པར་བྱས་ཤིང་རྨི་ལམ་དང་
སྒྱུ་མ་ལྟ་བུར་ཉམས་སུ་ལེན་ཅིང་ཡོན་ཏན་ཐམས་ཅད་ལ་རློམས་པར་
བྱེད་པའི་སེམས་དང་། དེའི་ཡུལ་དང་བཅས་པ་སྟོང་པ་ཉིད་སྤྲོས་པའི་
མཐའ་ཐམས་ཅད་དང་བྲལ་བའི་ངང་ལ་བཞག་གོ །དེ་ལྟ་བུའི་སྟོང་
ཉིད་མཐའ་བྲལ་ཆེན་པོའི་ངང་དུ་ཆོས་ཐམས་ཅད་རྨི་ལམ་སྒྱུ་
(༥༣ན)མ་ལྟ་བུར་བསྒོམ་ཞིང་། རྨི་ལམ་སྒྱུ་མ་ལྟ་བུར་ལམ་དུ་འཁྱེར་
ན༑ སྒྱུ་མ་ལྟ་བུའི་དགའ་བྲོད་ཀྱི་བདུད་ཆོད་ནས། རྨི་ལམ་སྒྱུ་མ་ལྟ་བུར་
འགྲོ་དོན་འབྱུང་བ་ཡིན་ནོ་རིགས་ཀྱི་བུ། སྙེམས་བྱེད་ཀྱི་བདུད་ཅེས་པ་
ནི༑ བདུད་གསུམ་ཀའི་རྩ་བ་སྙེམས་ལ་ཐུག་པས། སྙེམས་ཀྱི་རྩ་བ་
གཅོད་པ་ཤིན་ཏུ་ནས་གལ་ཆེ་སྟེ། དེ་ཡང་སྙེམས་ཞེས་པ་ནི་བདག་
འཛིན་ལ་ཟེར་ཏེ། འཁོར་བར་འཁྱམས་པའི་རྒྱུ་ཉེས་པ་ཐམས་ཅད་ཀྱི་
རྩ་བ་བདག་འཛིན་གྱིས་བྱས་ནས་ཐར་པ་ཐོབ་ཏུ་མི་སྟེར་བའི་བདུད་
བྱས་པའི་ཕྱིར་སྙེམས་བྱེད་ཀྱི་བདུད་ཟེར་བའམ། བདག་འཛིན་གྱི་
བདུད་ཟེར་བ་ཡིན་ཅིང་། བདག་མེད་པ་ལ་བདག་ཏུ་བཟུང་བས་
སེམས་ཉོན་མོངས་ཅན་དུ་སོང་ནས་སེམས་ལ་བཟང་ངན་གང་ཤར་
ཐམས་ཅད་རྟོག་པས་བཟུང་ཞིང་བདེན་འཛིན་བྱས་པ་ལ་སྙེམས་ཟེར་
བ་ཡིན་ཏེ། དེ་ཡང་སྙེམས་བྱ། ཡུལ་དང་ཡུལ་སྙེམས་བྱེད། ཅན་ཞེས་པའམ། ང་
དང་ངར་འཛིན་པའི་ཕྱི་ནང་གི་ཆོས་ཐམས་ཅད་བདེན་པར་གྲུབ་པ་
མེད་པར་རང་རིག་པའི་ཡེ་ཤེས་ཀྱིས་རིག་པར་བྱས་པས།  ཾ བདེན་
འཛིན་གྱི་རྩ་བ་ཡུལ་ནས་ཐོན་ཏེ། བཟང་ངན་གྱི་རྟོག་པ་ཐམས་ཅད་
 

ལ་སྙེམས་མི་ཤོར་ནས། ཡིད་བྱེད་དང་ཡིད་སྨོན་བྱེད་པའི་བློའི་སྤྲོས་པ་
ཐམས་ཅད་ཀྱི་མཐའ་དང་བྲལ་ནས། བློ་བཏགས་(༥༣བ)པ་ཅན་མ་
ཡིན་པའི་བུན་ནེ་བ། ངར་འཛིན་ཞིག་པའི་བློ་འབོལ་ལེ་ཤིག་གེ་བ།
ཉོན་མོངས་པའི་རྐྱེན་གྱིས་གཡོ་ནུས་པའི་སེང་ངེ་བ། ཕྱི་ནང་གཉིས་ཀྱི་
འཛིན་པ་དང་བྲལ་བའི་ཤེས་པ་ས་ལེ་བ། གང་ལ་ཡང་ཆགས་པ་མེད་
པའི་རིག་པ་ཧྲིག་གེ་བ་བདེན་འཛིན་གྱི་སྙེམས་དང་བྲལ་ནས། བདེན་
མེད་ནམ་མཁའ་ལྟ་བུའི་དོན་དང་མཇལ་བ་ནི། སྙེམས་བྱའི་བདུད་
ཆོད་པ་ཡིན་པས། སྙེམས་བྱའི་བདུད་ཆོད་ན་ཉོན་མོངས་པ་ལས་བྱུང་
བའི་བདུད་ཐམས་ཅད་ཆོད་པ་ཡིན་ནོ། །དེས་ན་བདག་ཡོད་ཙ་ན་
བདུད་ཀྱང་ཡོད། བདག་མེད་ཙ་ན་བདུད་ཀྱང་མེད་པས། བདག་མེད་
པ་ལ་གཅོད་བྱའི་ཡུལ་མེད་ཅིང་། འཇིགས་པ་མེད་ཅིང་ཡ་ང་བ་མེད་
པས༑ མཐའ་དང་བྲལ་བས་རིག་པ་ཡེ་ཤེས་དེ་ནི། ཤེས་བྱ་ཐམས་ཅད་
ལ་བློ་གྲོས་རྒྱས་ནས། བདུད་བཞི་ལས་གྲོལ་བའི་འབྲས་བུ་བྱ་བ་ཡིན་
ཏེ་དེ་ཡང་བདུད་བཞིའི་རྣམ་གྲངས་ཡིན་ཚུལ་དང་། བདུད་བཞི་
གཅོད་པས་རང་སར་གྲོལ་ནས་མཐར་ཐུག་གི་འབྲས་བུ་ཐོབ་ལུགས་
ཀྱི་དབྱེ་བ་ལུང་དུ་བཤད་པའི་ཚིག་དོན་འདི། བུ་ལས་འཕྲོ་ཅན་གྱིས་
གངས་པ་དང་། གཞན་ཡང་སྐལ་བ་ལྡན་པ་རྣམས་ཀྱིས། ཡིད་ལ་
བཟུང་།༑ བརྩོན་འགྲུས་མྱུར་པོ་ཡིས། དང་དུ་ལོངས་ལ་གཞན་ཕན་གྱི་
སེམས་རྒྱ་བསྐྱེད་ཅིག་ཨང་། ཞེས་གསུངས་སོ། །
ཡང་གངས་པས་མ་ཅིག་ལགས། དེ་ལྟ་བུའི་(༥༤ན)བདུད་བཞི་
ནི་དུས་གཅིག་ལ་གཅོད་པ་ཡིན་ནམ། རིམ་པའི་ཁྱད་པར་ཡོད་དམ།
 

བདུད་བཞི་ལ་སྔ་རྟིང་གི་ཁྱད་པར་ཅན་ཡོད་པ་ཡིན་ནམ་ལགས། ཞེས་
ཞུས་པའི་ལན་དུ། མ་ཅིག་གི་ཞལ་ནས་བུ་ཐོགས་བཅས་དང་ཐོགས་
མེད་དང་གཉིས་ནི་རྒྱུའི་དུས་ཀྱི་བདུད་ཡིན་ལ། སྙེམས་བྱེད་བདུད་ནི་
ལམ་གྱི་དུས་ཀྱི་བདུད་ཡིན་ཅིང་། དགའ་བྲོད་བདུད་ནི་འབྲས་བུའི་
དུས་ཀྱི་བདུད་ཡིན་པས། དེ་ཡང་ས་མ་ཐོབ་པའི་གང་ཟག་གི་ཚོགས་
ལམ་དང་། སྦྱོར་ལམ་མན་ལ་གནས་པ་རྣམས་ནི་འཇིག་རྟེན་པའི་ལམ་
ཡིན་པས། དེའི་དུས་སུ་རྟེན་ལུས་དབང་ཆེ་ཞིང་། བརྟེན་པ་སེམས་
དབང་མི་ཆེ་བའི་སྟོབས་ཀྱིས་ནད་ལ་སོགས་པ་འཇིག་རྟེན་གྱི་སྡུག་
བསྔལ་རྣམས་མི་འདོད་བཞིན་དུ་རང་དབང་མེད་པར་འོང་ཞིང་།
མངོན་ཤེས་དང་རྫུ་འཕྲུལ་ནི་མེད་པས། འབྱུང་བཞི་ལ་སོགས་པ་
དངོས་པོ་མཚན་ཉིད་ཅན་ལ་དངོས་སུ་ཐོགས་པས་ནི། ཚོགས་སྦྱོར་
གཉིས་ཀྱི་དུས་སུ་ཐོགས་བཅས་ཀྱི་བདུད་དངོས་སུ་གཅོད་ནུས་པ་ནི་
དཀའ་བས། དེའི་དུས་སུ་བློའི་སྟེང་དུ་སྦྱང་བར་བྱེད་དོ། །ས་དང་པོ་
ཐོབ་པ་ན་བརྟེན་པ་སེམས་ལ་དབང་ཆེ་བ། མངོན་ཤེས་དང་རྫུ་འཕྲུལ་
ལ་དབང་ཐོབ་པའི་སྟོབས་ཀྱིས་ཐོགས་བཅས་བདུད་ལ་འབྱུང་བ་བཞི་
དང་༑ དུག་དང་། མཚོན་དང་། གཡངས་ས་དང་། དེ་ལ་སོགས་པའི་
དངོས་པོའི་མཚན་མ་ཐམས་ཅད་དངོས་སུ་གཅོད་པར་ནུས་སོ། །དེའི་
དུས་སུ་ནང་ལུས་ལ་སོགས་པའི་དངོས་པོ་ཐམས་ཅད་བདེན་མེད་དུ་
ཡོད་ལ། དངོས་པོའི་མཚན་( ༥༤བ)མ་དང་བྲལ་བ་ཡིན་ཀྱང་།
སངས་རྒྱས་ཀྱི་སར་མ་སླེབས་བར་དུ་དཀའ་བ་སྤྱད་དགོས་ཏེ། དཀའ་
བ་ཅི་ཙམ་སྤྱད་ཀྱང་ལུས་སེམས་ལ་སྡུག་བསྔལ་བ་ནི་ཡོད་པ་མ་ཡིན་
 

ནོ༑ །སྦྱོར་ལམ་མན་ཆད་དུ་ཐོགས་མེད་ཀྱི་བདུད་ལ་གཅོད་པར་བྱ་སྟེ།
དེ་ཡང་ལྷ་འདྲེའི་ཆོ་འཕྲུལ་དང༌། ན་ཚ་སྡུག་བསྔལ་ཆགས་སྡང་ཆོས་
བརྒྱད་ལ་སོགས་པའི་ཡིད་ཀྱི་བྱུང་ཚོར་རྣམས་ཡིན་ཏེ། དེ་རྣམས་ས་མ་
ཐོབ་ཀྱང་གང་ཟག་གཉེན་པོ་སྟོབས་ཆེ་བ་དང་ལྡན་ན་གཅོད་ནུས་
ཤིང་༑ ངེས་པ་ཅན་དུ་གཅོད་ཀྱང་དགོས་སོ། །དེ་ཡང་དང་པོ་གཅོད་ལ་
འཇུག་པ་ནས་མ་རིག་པའི་སེམས་ལྷན་ཅིག་སྐྱེས་པའི་བདག་འཛིན།
ཉེས་པ་ཐམས་ཅད་ཀྱི་རྩ་བ། རྣམ་རྟོག་ཐམས་ཅད་འབྱུང་བའི་གཞི་མ།
བློ་འཁྲུལ་ཞིང་ཉོན་མོངས་པ་ཐམས་ཅད་བསྐྱེད་པའི་སྙེམས་བྱ་མ་
རིག་མུན་པའི་སེམས་དེ་ནི། རང་རིག་སྙེམས་བྱེད་པའི་ཡེ་ཤེས་ཀྱིས་
གཅོད་པར་བྱ་སྟེ། དེ་ཡང་དང་པོ་ཆོས་ལ་འཇུག་པ་ནས་བདག་འཛིན་
མ་རིག་པའི་སྙེམས་ཀྱི་རྩ་བ་དེ་ཤེས་པར་བྱེད་དགོས་པ་གལ་ཆེ་ལ།
དང་པོ་ནས་མ་རིག་པ་སངས་ཏེ་ཆོད་པར་མི་འོངས་ཏེ། བདག་མེད་
ལ་རྒྱུན་དུ་བློ་སྦྱངས་པས་བདག་འཛིན་གྱི་སྙེམས་རྩ་ཇེ་ཆུང་དུ་འགྲོ་
ནས༑ བདག་མེད་ཀྱི་ཤེས་( ༥༥ན) རབ་ཇེ་རྒྱས་སུ་འགྲོ་བ་ཚོགས་
ལམ་ནས་སྦྱོར་ལམ་སོགས་ལམ་གྱི་རིམ་པར་བགྲོད་པ་དང་། སྙེམས་
བྱའི་བདུད་ཆོད་ཅིང་ཡོན་ཏན་སྐྱེ་བ་དང་དུས་མཚུངས་ཏེ། སྙེམས་
བྱའི་བདུད་མ་ཆོད་ན་ལམ་བགྲོད་མི་ནུས་པའི་ཕྱིར། སྙེམས་བྱ་ལམ་གྱི་
བདུད་ནི་དང་པོ་ཆོས་ལ་འཇུག་པ་ནས་མཐོང་ལམ་གྱི་བར་དུ་ངེས་པ་
ཅན་དུ་གཅོད་དགོས་ཏེ། མཐོང་ལམ་ན་ཡང་བདེན་འཛིན་ཉོན་
མོངས་པའི་རྩ་བ་མེད་ཀྱང་། སངས་རྒྱས་མ་ཐོབ་བར་དུ་བློ་སྦྱོང་
དགོས་སོ། །སྙེམས་ལ་ཡང་གཉིས་ཏེ། སྙེམས་བྱ་སྙེམས་བྱེད་གཉིས་ཏེ།
 

དེ་ཡང་སྙེམས་བྱའམ། མ་རིག་པ་སྟེ་བདེན་འཛིན་གྱི་རྩ་བ་སྤང་བྱ་
ཡིན་ལ། སྙེམས་བྱེད་མ་རིག་པ་ཤེས་པར་བྱེད་པ་རང་རིག་པའི་ཡེ་
ཤེས་ནི་སྤོང་བྱེད་ཡིན་པས་དེ་སྤངས་མི་དགོས་ལ། སྤངས་ཀྱང་མི་
སྤངས་པས། སྙེམས་བྱེད་ཀྱི་ངོ་བོ་རིག་པའི་ཡེ་ཤེས་ལས་བདག་མེད་
པར་རྟོགས་པའི་ཉམས་ཁྱད་པར་ཅན་ཤར་ནས་འོང་བའི་དེའི་ཚེ་སྣ་
ལ་དགའ་བྲོད་ཀྱི་ཡོན་ཏན་གོང་དུ་བཤད་པ་རྣམས་སྐྱེས་ནས་འོང་
བའི་སངས་རྒྱས་ཐོབ་ཏུ་མི་སྟེར་བས་ན་འབྲས་བུའི་བདུད་ཟེར་ཏེ།
གོང་དུ་བསྟན་པའི་རྨི་ལམ་སྒྱུ་མ་ལྟ་བུར་ལམ་དུ་འཁྱེར་བས་ཡོན་ཏན་
ཐམས་ཅད་ཀྱི་བོགས་འདོན་པར་བྱེད་ནས་འགྲོ་བའི་དོན་འབྱུང་བར་
བྱེད་པ་ཡིན་པས། དེ་ལྟ་བུའི་དགའ་བྲོད་སྐྱེ་བ་( ༥༥བ)དེ་སྤངས་
ཀྱང་མི་དགོས་ལ། སྤངས་ཀྱང་སྤང་མི་ཐུབ་ཅིང་། དཔེར་ན། དྲོད་
བརླན་དང་འཕྲད་ན་ལོ་ཏོག་སྐྱེ་བ་རྣམས་བཀག་པས་མི་ཐུབ་པ་དེ་
བཞིན་དུ་ཡོན་ཏན་ཕུམ་སུམ་ཚོགས་པ་སྐྱེ་བ་འགོག་མི་དགོས་སོ།
ཡོན་ཏན་ཅི་ཤར་ཅི་བྱུང་ཡང་སྒྱུ་མ་ལྟ་བུར་ལམ་དུ་འཁྱེར་བར་བྱའོ། །
དེ་ཡང་ཐོགས་བཅས་དང་ཐོགས་མེད་གཉིས་སྤང་བྱ་ཡིན་ལ། སྙེམས་
བྱེད་དང་དགའ་བྲོད་གཉིས་སྤོང་བྱེད་ཡིན་ནོ། །དེ་ཡང་འབྲས་བུ་
བྱེད་དང་དགའ་བྲོད་གཉིས་སྤོང་བྱེད་ཡིན་ནོ། །དེ་ཡང་འབྲས་བུ་
མཐར་ཕྱིན་པའི་དུས་སྤང་བྱ་དང་སྤོང་བྱེད་གཉིས་ཀ་ལས་གྲོལ་
དགོས་པ་ཡིན་ནོ་རིགས་ཀྱི་བུ། ཞེས་གསུངས་སོ། །
ང་གངས་པས་མ་ཅིག་ལགས། བདུད་ཀྱི་མཚན་ཉིད་ཇི་ལྟར་
གསུངས་པ་དེ་བཞིན་ལགས་ཏེ། ལྷ་འདྲེ་ཞེས་པ་དེ་བདུད་དེ་དག་ལ་
ཟེར་བ་ཡིན་ནམ། དེ་མ་ཡིན་པའི་ལྷ་འདྲེ་ཟེར་བ་གཞན་ཞིག་ཡོད་

དམ་ལགས། ཞེས་ཞུས་སོ། །
མ་ཅིག་གིས་ཞལ་ནས། བུ་ཉོན་དང་ལྷ་འདྲེ་ཟེར་བ་བདུད་དེ་དག་
ཀྱང་ཡིན་ཏེ། དེ་བས་ཀྱང་ལྷ་འདྲེ་ཟེར་བ་གཞན་ཞིག་ངེས་པ་ཅན་དུ་
ཡོད་དོ། །དེ་ཡང་འཇིག་རྟེན་པའི་ཀུན་བཏགས་ཀྱི་ལྷ་འདྲེ་དང་། ངོ་
བོར་གནས་ཚུལ་གྱི་ལྷ་འདྲེ་དང༌། མཐོང་སྣང་སྒྲོ་བཏགས་ཀྱི་ལྷ་འདྲེ་
དང་༑ རང་བཞིན་ལྷན་སྐྱེས་ཀྱི་ལྷ་འདྲེ་དང༌། བསླུ་མེད་ལས་དབང་གི་
ལྷ་འདྲེ་དང་། མཐར་ཐུག་དོན་གྱི་ལྷ་འདྲེ་དང་དྲུག་སྟེ་དེ་རེ་རེ་ལ་ཡང་
ལྷ་ཞེས་པ་དང་། འདྲེ་ཞེས་པ་གཉིས་གཉིས་ཏེ།མཐར་ཐུག་ལ་
( ༥༦ན)ནི་ལྷ་དང་འདྲེ་ཞེས་པ་གཉིས་སུ་ངེས་ལ། སྔ་མ་ལ་ནི་ལྷ་
ཡང་འདྲེ་ལ། འདྲེ་ཡང་ལྷ་སྟེ་ངེས་པ་མེད་དོ། །དེ་ཡང་དང་པོ་ཀུན་
བཏགས་ཀྱི་ལྷ་འདྲེ་ཞེས་པ་ནི། འཇིག་རྟེན་པ་ཐམས་ཅད་ལ་ཡོངས་སུ་
གྲགས་ཤིང་། དེ་ལ་ལྷ་ཞེས་པ་ནི་འཇིག་རྟེན་པའི་སྣང་ཡུལ་དུ་གྲུབ་
པའི་གཟུགས་བཟང་ཞིང་ཡིད་དུ་འོང་བའི་བློ་སྣང་དགའ་ཞིང་དང་
བ་འདྲེན་པ་གང་ཡིན་པ་དེ་ལ་ལྷ་ཟེར་ལ། གང་གིས་བློ་ཡུལ་དུ་མི་སྡུག་
ཅིང་ཡིད་དུ་མི་འོང་བའི་ཡ་ང་བ་སྐྱེ་བར་བྱེད་པའི་གཟུགས་ཀྱིས་སྲོག་
ལ་འཚེ་བའི་རྐྱེན་བྱེད་པ་གང་ཡིན་པ་དེ་ལ་འདྲེ་ཟེར་བ་ཡིན་ཏེ། ཡང་
གང་ལ་ཕན་བཏགས་པ་དེ་ལ་ལྷ་ཟེར་བ་དང་། གང་ལ་གནོད་པ་བྱེད་
པ་དེ་ལ་འདྲེ་ཟེར་བ་ཡིན་ཏེ། དེ་ནི་འཇིག་རྟེན་པ་ཀུན་གྱིས་བཟང་
ངན་དང་ཕན་གནོད་ཙམ་ལ་ལྷ་དང་འདྲེ་ཟེར་བ་ལ་ནི་རྨོངས་པ་
རྣམས་ཀྱི་འདོད་གཏམ་ཡིན་པས། དོན་ལ་གནས་པ་མ་ཡིན་ཏེ། དེས་
ན་བཟང་པོས་ཀྱང་གནོད་པ་བྱེད་ལ། ངན་པས་ཀྱང་ཕན་བཏགས་པ་

ཡོད་པ་དང་། དང་པོ་ཕན་བཏགས་ཀྱང་ཕྱིས་གནོད་པ་སྐྱེལ་བ་ཡང་
མང་ལ། དང་པོ་གནོད་པ་བྱས་ཏེ་ཕྱིས་ཕན་བཏགས་པ་ཡང་ཡོད་པས་
ངེས་མེད་དེ། བཟང་པོའི་ཆགས་ཡུལ་ལྷ་རུ་བྱས་པས་ཀྱང་གནོད་པ་
སྐྱེལ་བ་ཡོད། ངན་པ་ཡིད་ལ་མི་འདོད་པ་ལ་འདྲེ་བྱས་པ་ཡང་ཕན་
བཏགས་པ་ཡོད་པས། ལྷ་ཞེས་པ་དང་འདྲེ་ཞེས་( ༥༦བ)པ་གང་ལ་
ཟེར་བའི་ངེས་པ་མེད་པས། བཟང་ངན་དང་ཕན་གནོད་ཙམ་ལ་ལྷ་
དང་འདྲེ་གཉིས་ཀྱི་རྟོག་པས་བཟུང་བ་ནི་འཇིག་རྟེན་པ་ཀུན་གྱིས་སྒྲོ་
བཏགས་པ་ཡིན་པས་དོན་ལ་གནས་ངེས་པ་མེད་དོ། །དེས་ན་གཅོད་
ཡུལ་བ་རྣམས་ཀྱིས་བཟང་ངན་དང་ཕན་གནོད་ཙམ་ལ་ལྷ་དང་
འདྲེར་འཛིན་པ་ནི་གཏན་ནས་མི་འདོད་ལ། བཟང་ངན་ཕན་གནོད་
ཙམ་ལ་ལྷ་འདྲེའི་མིང་ཡང་མི་གདགས་ཤིང་། སྒྲ་ཡང་མི་གྲགས་ནས་
བདེན་མེད་དུ་ཤེས་པར་བྱས་ཤིང་ལམ་དུ་འཁྱེར་ཤེས་པར་བྱའོ། །
གཉིས་པ་ངོ ་བོ ་ག ན ས ་ཚུལ་གྱི་ལྷ་འདྲེ་གཉིས་ཀྱི་ལྷ་ལ་གཉིས།
འཇིག་རྟེན་འཁོར་བའི་ལྷ་དང་། འཇིག་རྟེན་ལས་འདས་པའི་ལྷ་དང་
གཉིས༑ འདས་པའི་ལྷ་ལ་ཡང་འཁོར་བའི་རྒྱུ་འབྲས་དང་། འཁོར་བའི་
གནས་གཉིས་ཀ་ལས་འདས་པ་དང་། འཁོར་བའི་གནས་ལས་མ་
འདས་པ་དང་གཉིས་ཏེ། དེ་ཡང་རྡོ་རྗེ་འཆང་ཆེན་པོ་དང་། ཕྱོགས་
བཅུའི་སངས་རྒྱས་དང་། ཡུམ་ཆེན་མོ་དང་། རྒྱལ་བ་འོད་དཔག་མེད་
ལ་སོགས་པ་ནི་འོག་མིན་སྟུག་པོ་བཀོད་པའི་གནས་སུ་རང་རང་གི་
འཁོར་དང་བཅས་པ་བཞུགས་པ་ནི། འཇིག་རྟེན་གྱི་གནས་དང་། རྒྱུ་
འབྲས་གཉིས་ཀ་ལས་འདས་པའི་ལྷ་ཡིན་ལ། མི་མཇེད་འཇིག་རྟེན་གྱི་

ཁམས་འདིར་བཅོམ་ལྡན་རྒྱལ་བ་ཤཱཀྱ་ཐུབ་པ་ཆེན་པོ་ཉིད་དང་། བྱང་
ཆུབ་སེམས་དཔའ་སྤྱན་རས་གཟིཊ་དང་། བྱང་ཆུབ་སེམས་( ༥༧ན)
དཔའ་བྱམས་པ་དང་། ལག་ན་རྡོ་རྗེ་དང༌། འཇམ་དཔལ་དབྱངས་
དང་༑ དེ་ལ་སོགས་པའི་བྱང་ཆུབ་སེམས་དཔའ་རྣམས་ནི་འཇིག་རྟེན་
པའི་གནས་ལས་མ་འདས་ཤིང་། འཁོར་བའི་ལས་དང་རྒྱུ་འབྲས་ལས་
འདས་པའི་ལྷ་ཡིན་ནོ། །འཇིག་རྟེན་པའི་ལྷ་ནི་གཟུགས་མེད་དང་།
གཟུགས་ཁམས་དང་། འདོད་པའི་ལྷ་དང༌། དེ་རྣམས་ནི་ངོ་བོ་འཇིག་
རྟེན་པའི་ལྷ་ཟེར་ཏེ། དེ་གཉིས་ཀ་ཡང་ངོ་བོ་གནས་ཚུལ་གྱི་ལྷ་ཞེས་སོ༎
འདྲེ་ཞེས་པ་ནི། འཇིག་རྟེན་ན་ཡོངས་སུ་གྲགས་པའི་གཟུགས་མེད་ཀྱི་
དྲེགས་པ་དང་། གདུག་རྩུབ་དང་། ནུས་མཐུ་དང༌། རྫུ་འཕྲུལ་ཆེན་པོ་
སྟོན་ནུས་ཤིང་། གཟུགས་ཅན་གྱི་སེམས་ཅན་མང་པོ་ལ་གནོད་པ་བྱེད་
པའི་གཤིན་རྗེ་དང་། བདུད་བཙན་སྡེ་བརྒྱད་ཟེར་བ་ལ་སོགས་པའི་
གནོད་སེམས་དང་ལྡན་པ་རྣམས་ལ་འདྲེ་ཟེར་བ་ཡིན་ཏེ།  ྂ དེའང་
འཇིག་རྟེན་པའི་བློ་ངོར་དུས་དང་རྣམ་པ་ཐམས་ཅད་དུ་སྡེ་བརྒྱད་ལ་
སོགས་པའི་གནོད་སེམས་ཅན་དེ་རྣམས་དོན་གནས་ལ་ཡོད་པའི་ཕྱིར་
ན་ངོ་བོ་གནས་ཚུལ་གྱི་འདྲེ་ཟེར་བ་ཡིན་ཏེ། དེ་ཡང་ཕན་གདགས་པ་
ལ་ལྷ་ཟེར་ན་སྡེ་བརྒྱད་སོགས་ཀྱིས་ཀྱང་ཕན་གདགས་པས། འཇིག་
རྟེན་པ་ཀུན་གྱི་ཟས་ནོར་དང་བསོད་ནམས་བསྐྱེད་ནུས་ན། འདྲེ་སྡེ་
བརྒྱད་སོགས་ཀྱང་ལྷ་ཡིན་ནོ། །གནོད་པ་བྱེད་པ་འདྲེ་ཡིན་ན་འཇིག་
རྟེན་པའི་ལྷ་ཕལ་པ་རྣམས་མ་( ༥ ༧བ) དགའ་ན་གནོད་པ་བྱེད་པས་
ན་ལྷ་དེ་དག་ཡང་འདྲེ་ཡིན་དགོས་སོ། །དེས་ན་འཇིག་རྟེན་པའི་

ལུགས་ཀྱི་ཕན་གདགས་པ་ལ་ལྷ་བྱས་ནས། གནོད་པ་བྱེད་པ་ལ་འདྲེར་
བྱེད་པ་དང་གནས་ཚུལ་འཇིག་རྟེན་པའི་ལྷ་ལ་ལྷ་ངེས་པ་ཅན་དུ་བྱེད་
པ་དང་། གནས་ཚུལ་གྱི་སྡེ་བརྒྱད་སོགས་ལ་འདྲེ་ངེས་པ་ཅན་དུ་བྱེད་
པ་ཡིན་ཏེ། གཅོད་ཡུལ་པའི་ལུགས་ཀྱིས་དེ་གོ་ལྡོག་དགོས་པ་ནི། དེ་
ཡང་རང་ལ་བརྩེ་ཞིང་གདུང་བར་བྱེད་པའི་གཉེན་མདུན་རྣམས་ཀྱིས་
བདག་ལ་རི་ཁྲོད་དུ་འགྲོ་ནས་དམ་པའི་ཆོས་བྱེད་པ་མི་འཐད། རང་
ཉིད་ཟས་གོས་ཀྱིས་འཕོངས་པ་དང་། ན་ཚ་སྡུག་བསྔལ་འོང་ནས་
གྲོགས་དང་སེམས་བརྩེ་བ་མེད་ནས་ཉོན་མོངས་པ་འོངས་པས་ཁྱིམ་
དུ་སྡོད་ཅིག་དང་ངེད་རྣམས་ཀྱིས་མཐུན་རྐྱེན་བཟང་པོ་བྱེད་ཅིང་།
ཁྱེད་ངེད་རྣམས་ཀྱིས་བློས་གཏོང་མི་ནུས་སོ་ཟེར་ནས། ཐར་པའི་ལམ་
གྱི་བདུད་བྱེད་ཅིང་དགེ་བ་ལ་བར་དུ་གཅོད་པའི་འདྲེ་བྱེད་པས། དེ་
ལྟར་བརྩེ་ཞིང་ཕན་གདགས་པ་རྣམས་ནི་བདུད་དམ་འདྲེ་རུ་ཤེས་
པར་བྱེད་ཅིང་། བདག་ལ་སྡང་ཞིང་གནོད་པ་ལ་ནི། སྙིང་རྗེ་བསྒོམས་
ཤིང་སྔོན་གྱི་ལན་ཆགས་འཁོར་བར་བསམ་ནས། དགའ་བ་བསྒོམས་
ཤིང་དེ་དག་ནི་བདག་བྱང་ཆུབ་ཀྱི་ལམ་ལ་བསྒྱུར་བའི་ལྷ་ཡིན་ནོ་
བསམ་པར་བྱའོ། །འཇིག་རྟེན་པའི་ལྷ་ལ་ཡང་ཆགས་པར་མི་བྱ་སྟེ།
ཆགས་པར་བྱས་ན་འཁོར་བར་འཁྱམས་པའི་འདྲེ་བྱེད་པས། འཇིག་
རྟེན་(༥༨ན)པའི་ལྷ་ལ་ཡང་རེ་ལྟོས་སྐྲའི་རྩེ་མོ་ཙམ་ཡང་མི་བྱེད་དོ། །
སྡེ་བརྒྱད་ལ་སོགས་པ་རྣམས་སྙིང་རྗེའི་བློས་ངེས་པར་དུ་བཟུང་ནས།
འཁོར་དུ་སྐོར་ཅིང་གཅེས་པར་སྐྱོང་བར་བྱ་སྟེ། ཁོ་ལ་བརྟེན་ནས་དགེ་
བ་ལ་འཛུད་པར་བྱེད་པས་ན་ལྷ་ཡིན་ཏེ། དེ་ལྟར་བདག་ལ་གནོད་པ་

བྱེད་པ་རྣམས་ལ་བྱམས་པ་བསྒོམ་ཞིང་། ལུས་སྲོག་ལ་ལྟོས་པ་མེད་
པར་གནོད་བྱེད་རྣམས་ཀྱི་དོན་དུ་གཏོང་ཞིང༌། སྙིང་རྗེའི་བློ་དང་མ་
བྲལ་བར་བྱེད་པ་དེ་གཅོད་ཡུལ་བའི་ལུགས་ཀྱི་ལྷ་འདྲེ་གས་ཀྱི་
འདོད་ཚུལ་ཡིན་ལ། ངོ་བོ་གནས་ཚུལ་གྱི་ལྷ་འདྲེ་གཉིས་ཀྱང་ཀུན་རྫོབ་
ཏུ་མིང་བཏགས་པ་ཙམ་ཡིན་པའམ། སྤྱི་དོན་གནས་ལ་ཇི་ལྟ་བ་བཞིན་
དུ་ཡོད་པ་ཡིན་ཏེ། དེ་ཡང་སྣང་ཙམ་ཉིད་ཡིན་ཞིང་བདེན་འཛིན་མི་
བྱེད་ནས་རང་བཞིན་གྱིས་མ་གྲུབ་པའི་དོན་དམ་པ་ཤེས་པར་བྱའོ། །
གསུམ་པ་མཐོང་སྣང་སྒྲོ་བཏགས་ཀྱི་ལྷ་འདྲེ་ནི། འཇིག་རྟེན་པའི་
ས་བླའི་སྨན་བཙུན་ཞེས་པ་སོགས་དཀར་ཕྱོགས་ལ་ཅུང་ཟད་དགའ་
བ་རྣམས་ཀྱིས་མི་ཕོ་མོ་ཕལ་པའི་ཤེས་རྒྱུད་གཡོས་ནས་འཇིག་རྟེན་
ཀུན་ལེགས་ཉེས་ཐམས་ཅད་སྨྲ་རུ་བཅོལ་བ་དང་། གཞན་ཡང་དུས་
ལ་བབ་པ་མ་ཡིན་པ་དགུན་གྲང་སྒང་གི་དུས་ལ། མེ་ཏོག་དང་ལོ་ཏོག་
སྐྱེས་མ་ཐག་པ་ལ་སོགས་པའི་རྫས་སྣ་ཚོགས་པ་མི་འདྲ་བའི་རྣམ་
གྲངས་དུ་མ་མཐོང་( ༥ ༨བ) བ་དང་། མི་མ་ཡིན་པ་ཕལ་ཆེར་གྱིས་
དངོས་སུ་གཟུགས་སྟོན་ནས། ལུང་བསྟན་དུ་མ་བྱེད་པ་དང་། གཞན་
ཡང་འཇའ་འོད་དང་། སྐུ་གཟུགས་ཀྱི་རྣམ་པ་མཐོང་བ་དེ་རྣམས་ལ་
དངོས་གྲུབ་ཡིན། གཡང་ཡིན། ལྷ་ཡིན། དཔལ་ཡིན་ཟེར་ནས་སྒྲོ་
བཏགས་ཏེ་ལྷ་བྱེད་པ་མཐོང་སྣང་སྒྲོ་བཏགས་ཀྱི་ལྷ་ཟེར་བ་ཡིན་ལ།
དེ་བཞིན་དུ་དུས་མ་ཡིན་པ་དགུན་གྱི་དུས་སུ་སྦྲུལ་དང་སྦལ་པ་ལ་
སོགས་པའི་འཇིགས་སུ་རུང་བའི་གཟུགས་མི་འདྲ་བ་དུ་མ་མཐོང་བ་
དང་། དེ་བཞིན་དུ་དབྱར་སྲམ་དང་པིར་ཆེན་པོ་རྣམས་ཀྱིས་སྲོག་

ཆགས་མང་པོ་ཟ་བ་དང་། ཉ་མང་པོ་སྐམ་ལ་འཛིང་ཁར་མཐོང་བ་
དང་།༑ གཞན་ཡང་མིག་ཡུལ་དུ་མི་སྡུག་པའི་གཟུགས་སོགས་ལ་
འཇིགས་ཤིང་ཡ་ང་བ་ལ་སོགས་པའི་ཡིད་མི་བདེ་བར་བྱེད་པའི་མི་
འདྲ་བ་དུ་མ་ཞིག་མཐོང་བ་དེ་རྣམས་ནི་འདྲེ་ཟེར་ནས་ཉེས་པ་འོང་
བར་བྱེད་པའི་ཕྱིར། འདྲེ་ཟེར་བ་སྒྲོ་བཏགས་པས་ན་མཐོང་སྣང་སྒྲོ་
བཏགས་ཀྱི་འདྲེ་ཞེས་ཟེར་ཏེ། དེས་ནི་འཇིག་རྟེན་པའི་ལུགས་ཀྱི་ལྷ་
དང་འདྲེ་ལ་ངེས་པར་དུ་བཟུང་བ་ཡིན་ཀྱང་། གཅོད་ཡུལ་པའི་ལུགས་
ཀྱི་མཐོང་བ་དེ་ཙམ་ལ་ལྷ་དང་འདྲེ་བྱེད་པ་མི་འདོད་ཅིང་། དོན་
གནས་ལ་ཡང་མཐོང་སྣང་དེ་ཙམ་ལ་ལྷ་དང་འདྲེ་ཟེར་བ་མ་ཡིན་ལ།
མཐོང་སྣང་ལྷ་དང་འདྲེ་ནི་འཇིག་རྟེན་སྒྲོ་བཏགས་རྐྱང་པ་ཡིན་ནོ། །
དེས་ན་གཅོད་ཡུལ་བ་རྣམས་ཀྱིས་དགའ་བ་དང་འཛིན་པ་མི་བྱེད་
ནས་བཏང་སྙོམས་( ༥༩ ན)ཆེན་པོ་ལ་བཞག་པས། ཕན་གནོད་མི་
ནུས་པར་རང་སར་གྲོལ་བ་ཡིན་ནོ། །གཅོད་ཡུལ་པས། དེ་ལྟར་མ་ཤེས་
ཤིང་མཐོང་སྣང་ཙམ་ལ་ལྷ་འདྲེའི་རྟོག་པས་བཟུང་ན་ངའི་ཆོས་
ལུགས་དང་འགལ་ཞིང་གཅོད་ཀྱི་དགོས་པ་དོར་བས་ན། དོན་ལ་ངེས་
ཤེས་སྐྱེ་ལ་ཉམས་སུ་ལོངས་ཤིག་བུ། ཞེས་གསུངས་སོ།། །།
བཞི་པ་རང་བཞིན་ལྷན་སྐྱེས་ཀྱི་ལྷ་འདྲེ་ནི། རང་རིག་པའི་དག་
སྣང་གི་ཆ་ལ་ཡེ་ཤེས་ཆེན་པོ་ལྔ་འབྱུང་བ་ལ་ལྷ་ཟེར་བ་ཡིན་ལ། མ་
རིག་པའི་བདག་འཛིན་ལས་ཉོན་མོངས་པ་དུག་ལྔ་འབྱུང་བ་ལ་འདྲེ་
ཟེར་བ་ཡིན་ཏེ། དེ་ཡང་ཡེ་ཐོག་གདོད་མ་ནས་རང་རིག་པའི་ཡེ་ཤེས།
ཀ་དག་སྐྱེ་མེད་ཀྱི་ཆོས་སྐུ་དེ་དང་། མ་རིག་པའི་བདག་འཛིན་ཉོན་

མོངས་དེ་གཉིས་ལྷན་ཅིག་ཏུ་སྐྱེས་ནས་རིག་དང་མ་རིག་མཉམ་པར་
སྦྱོར་ནས་ཡོད་པ་ཡིན་པས། ལྷན་ཅིག་སྐྱེས་སྦྱོར་གྱི་ལྷ་འདྲེ་ཟེར་བ་
ཡིན་ནོ།  །དེ་ལྟ་བུའི་ལྷན་སྐྱེས་ཀྱི་ལྷ་འདྲེ་འཇིག་རྟེན་པ་ཕལ་ཆེར་
རྣམས་ཀྱིས་མི་ཤེས་པས། རང་རང་རྣམས་མ་རིག་པ་གློ་བུར་གྱི་དྲི་
མས་བསྒྲིབས་ནས་མི་དགེ་བའི་ལས་བསགས་ནས་འཁོར་བའི་རྒྱུ་
དཔག་ཏུ་མེད་པ་བྱེད་ཅིང་། དེའི་ལས་ཉོན་ལ་དུས་རྒྱུན་དུ་འཛིན་པ་
ཡིན་པས། ་དེས་ན་ཉེས་པ་ཐམས་ཅད་ཀྱི་རྩ་བ་བདག་འཛིན་ལས་
འབྱུང་བ་དེ་ཡང་ཡེ་ཤེས་ཀྱི་མེ་འོད་རབ་ཏུ་( ༥༩བ)གསལ་བར་
བྱེད་པའི་གཉེན་པོས་བརྟག་ཡེ་མ་ཤེས་པས། དོན་སྤྱིའི་ལས་དང་བྱ་བ་
ཐམས་ཅད་ལ་རྨོངས་ནས་ཕན་གནོད་དང་བཟང་ངན་གྱི་སྣང་བ་
ཡུལ་ཙམ་ལ་ལྷ་དང་འདྲེ་གཉིས་སུ་བཟུང་བ་དེ་མ་རིག་པ་ཡིན་ནོ། །དེ་
ནས་ལྷན་སྐྱེས་ཀྱི་ལྷ་དང་། འདྲེ་གཉིས་འབྱེད་པར་བྱེད་དགོས་པ་ཡིན་
ནོ༑ །དེའང་ལྷན་སྐྱེས་རང་རིག་པའི་ཤེས་རབ་བཞི་དང་ལྡན་པའི་ཡེ་
ཤེས་ལྔའི་འོད་ཟེར་འབར་བ་དེ་མ་རིག་པ་གཅོད་པར་བྱེད་པའི་
གཉེན་པོ་ཡིན་ལ། རང་རིག་པའི་ཡེ་ཤེས་དེ་སྒྲིབ་པར་བྱེད་པའི་མ་
རིག་པའམ། བདག་འཛིན་དེ་རང་རིག་པའི་ཡེ་ཤེས་ཀྱི་གཅོད་རྒྱུའི་
ཡུལ་དེ་ཡིན་ཏེ། འཇིག་རྟེན་པ་ཕལ་ཆེར་རྣམས་ཀྱིས་ལྷན་སྐྱེས་ཀྱི་ལྷ་
འདྲེ་མ་འབྱེད་པའི་སྟོབས་ཀྱིས། དགེ་མི་དགེའི་ལས་ཐམས་ཅད་མ་
འབྱེད་ནས། འཆོལ་བར་སོང་བས་འཁོར་བའི་རྒྱུར་འགྱུར་བ་ཡིན། དེ་
བས་ན་གཅོད་ཡུལ་བ་རྣམས་ཀྱིས་ལྷན་སྐྱེས་ཀྱི་ལྷ་འདྲེ་གཉིས་འབྱེད་
པར་བྱས་ལ། གཅོད་རྒྱུའི་བདག་འཛིན་གྱི་གཉེན་པོར་གཅོད་མཁན་

གྱི་རང་རིག་པའི་ཡེ་ཤེས་ཀྱིས་བདག་མེད་པ་རིག་པར་བྱའོ། །དེ་ཡང་
དང་པོ་གཞི་གདོད་མ་ནས་རིག་པ་ཡེ་ཤེས་ཀྱི་ཆོས་སྐུ་དང་མ་རིག་པ་
བདག་འཛིན་གྱི་དྲི་མ་གཉིས་དབྱེར་མེད་དུ་ཡོད་པས་ལྷན་སྐྱེས་ཟེར་
ལ༑ དེ་རྒྱུ་དང་རྐྱེན་གང་གིས་ཀྱང་མ་སྐྱེད་པའི་རང་བྱུང་དུ་ཡོད་ཅིང་།
ཐོག་མར་འདི་ཙམ་ནས་འབྱུང་བའི་སྨོས་སྒོ་མེད་པས་རང་
( ༦༠་ན)བཞིན་དུ་སྐྱེས་པས་ན་རང་བཞིན་ལྷན་ཅིག་ཏུ་སྐྱེས་པ་ཟེར་
ཏེ༑ དེ་ཡང་མ་བརྟགས་མ་དཔྱད་པའི་ཚེ་རིག་མ་རིག་ལྷན་ཅིག་ཡོད་
པས༑ སོ་སོར་མི་ཕྱེད་ཅིང་མ་རིག་ཀྱང་། བརྟགས་ཤིང་དཔྱད་ན་
དབྱེར་མེད་ཆུ་ཟླ་དང་འདྲ་སྟེ། ངོ་བོར་སོ་སོར་ཡོད་པས་སོ་སོར་
འབྱེད་པ་ཡིན་པ་སྟེ། དེ་ཡང་བླ་མ་མཚན་ཉིད་བརྒྱད་དང་ལྡན་པ་
ཅིག་ལ་རག་ལས་སོ། །དེས་ནི་རང་བཞིན་ལྷན་སྐྱེས་ཀྱི་ལྷ་འདྲེའི་
མཚན་ཉིད་བསྟན་པ་ཡིན་ནོ།། །
ལྔ་པ་བསླུ་མེད་ལས་དབང་གི་ལྷ་འདྲེ་ལ་གཉིས་ཏེ། རང་བྱུང་སྤྱི་
མཐུན་གྱི་ལས་དང་། འཇུག་སྒོ་སོ་སོར་སྤྱོད་པའི་བྱེ་བྲག་གི་ལས་དང་
གཉིས་ཏེ། དང་པོ་སྤྱི་མཐུན་ནི་འབྱུང་བ་བཞི་དང༌། དབྱར་དགུན་
སྟོན་དཔྱིད་དུས་བཞི་དང་། ཉིན་མཚན་གཉིས་དང་། སྐྱེ་འཆི་གཉིས་
དང་༑ ན་བ་དང་། ནད་མེད་བདེ་བ་དང་གཉིས། ལང་ཚོ་དར་ལ་བབ་
པ་དང་རྒས་ཤིང་རྒུད་པ་དང་གཉིས་ཏེ། དེ་ཡང་འབྱུང་བ་བཞིའི་
རླུང་ནི། རང་བྱུང་གཡོ་བ་ཆེན་པོའི་རང་བཞིན་འཁྲིགས་པ་སྟེ། ཀུན་
གྱི་གཞི་མར་གྱུར་པ་དང་། ཆུ་ནི་བརླན་ཞིང་གཡོ་བའི་རང་བཞིན་ཏེ།
ཐམས་ཅད་བསྡུ་བར་བྱེད་དོ། །མེ་ནི་ཚ་རེག་གི་དྲོད་དང་ལྡན་པ་སྟེ།

*
ཐམས་ཅད་སྨིན་པར་བྱེད་དོ། །ས་ནི་སྲ་ཞིང་མཁྲེགས་པ་ཡིན་ཏེ། ཀུན་
གྱི་བརྟེན་གནས་སུ་( ༦༠་བ) གྱུར་པ་ཡིན་ནོ། །དེ་ལྟར་འབྱུང་བ་བཞི་
རང་བབས་སུ་གནས་ཤིང་རང་བབས་སུ་དལ་བར་སྤྱོད་པ་ནི་འདོད་
ཡོན་ཐམས་ཅད་འབྱུང་བའི་རྒྱུ་ཡིན་པས་ན་ལྷ་ཟེར་ལ། རབ་ཏུ་གཡོ་
ཞིང་ཤིན་ཏུ་འཁྲུགས་པར་གྱུར་པ་ནི་ཉེས་པ་ཆེན་པོ་བྱེད་པས་འདྲེ་
ཟེར་རོ། །དབྱར་ནི་ལྷ་ཡིན་ལ། དགུན་ནི་འདྲེ་ཡིན་ནོ། །སྟོན་ནི་ལྷ་ཡིན་
ལ༑ དཔྱིད་ནི་འདྲེ་ཡིན་ནོ། །ཉིན་མོ་ནི་ལྷ་ཡིན་ལ། མཚན་མོ་ནི་འདྲེ་
ཡིན༑ སྐྱེ་བ་ནི་ལྷ་ཡིན་ལ། འཆི་བ་ནི་འདྲེ་ཡིན། ལུས་སེམས་དལ་ཞིང་
བདེ་བར་གནས་པ་ནི་ལྷ་ཡིན་ལ། ནད་ཀྱིས་བཏབ་ནས་མི་བདེ་ཞིང་
འཁྲུག་པ་ནི་འདྲེ་ཡིན། གཞོན་ཞིང་ལས་དབང་གིས་སྟོབས་རབ་ཏུ་
རྒྱས་པ་ནི་ལྷ་ཡིན་ལ། རྒས་ཤིང་ལས་དབང་གིས་རྒུད་པ་ནི་འདྲེ་ཡིན་
པར་བྱེད་པ་དེ་རྣམས་ནི། འཇིག་རྟེན་ཀུན་ལ་ངེས་པ་ཅན་དུ་འོངས་
ཤིང་བསླུ་བ་མེད་པར་སྤྱིའི་ཐུན་མོང་གི་ལས་ལས་འབྱུང་བས་ན།
མཐུན་ལས་དབང་གི་ལྷ་འདྲེ་ཟེར་བ་ཡིན་ནོ། །དེའང་འབྱུང་བ་བཞི་
ནི་སེམས་ཅན་སྤྱིས་བསགས་པའི་ལས་ལ་འབྱུང་བ་ཡིན་ཏེ། རང་
བཞིན་གྱི་ལས་སམ། རང་བྱུང་དུ་འབྱུང་བས་ན་རང་བྱུང་ཟེར་བ་ཤེས་
པར་བྱའོ་བུ།
གཉིས་པ་འཇུག་སྒོའི་ལྷ་ནི། ལས་ཀྱི་དབང་གིས་བསྡུས་པའི་ལུས་
བསྐྱེད་པའི་ཕ་མ་དང་། སེམས་བསྐྱེད་པའི་ཐར་པའི་ལམ་སྟོན་བླ་མ་
དམ་པ་དང་། གོ་བར་བྱེད་པའི་ལྷ་ལྔ་དང༌། དེ་རྣམས་ནི་རང་རང་
གིས་ལས་( ༦༡ན)བསགས་པའི་དབང་གིས་ལས་ལ་བསླུ་བ་མེད་

པར་རང་གི་ལྷ་བྱེད་པས་ན། བསླུ་མེད་ལས་དབང་གི་ལྷ་ཟེར་ཏེ།
དེའང་ལས་ཀྱི་དབང་གིས་ཕ་མ་ལོངས་སྤྱོད་ཆེ་བ་དང༌། ལོངས་སྤྱོད་
ཆུང་བ་དང་། རིགས་མཐོ་བ་དང་། དམན་པ་དང་། གཟུགས་བཟང་
བ་དང་། ངན་པ་དང་། དགེ་བ་ལ་སྤྱོད་པ་དང་། མི་དགེ་བ་ལ་སྤྱོད་པ་
དང་།༑ དེ་རྣམས་ལ་སོ་སོར་འཇུག་པའི་སྒོ་འབྱེད་དགོས་པ་ཡིན་ཀྱང་།
རྟགས་པ་ཅན་ནི་མ་ཡིན་ཞིང་ངེས་པ་མེད་པས། གནས་སྐབས་ཙམ་རེ་
ལ་ཕན་གནོད་ཀྱི་ལྷ་འདྲེ་གཉིས་བྱེད་པ་ཡང་བྱེ་བྲག་པ་ཡིན་ཏེ། ཕ་མ་
དང་༑ སྤུན་ཟླ་དང་། དཔོན་སློབ་དང་། དེ་ལ་སོགས་པ་བརྩེ་ཞིང་
གདུང་བ་རྣམས་ཀྱང་ཕན་ཚུན་དུ་རྩོད་ཅིང་འཁྲུགས་ནས་གཅིག་གིས་
གཅིག་ལ་གནོད་པའི་འདྲེ་བྱེད་པར་འོང་བར་དེ་ཡང་བརྩེ་ཞིང་
གདུང་བའི་ལས་དེ་ཟད་ཅིང་། གནོད་སེམས་ཀྱི་ལས་དེ་ལ་བཟུང་ནས་
གནོད་སེམས་ཀྱི་ལས་ལ་སྤྱོད་པའང་ཡོད་དོ། །དེ་བཞིན་དུ་བརྩེ་ཞིང་
གདུང་བ་རྣམས་ཚེ་འཕོས་པའི་འོག་ཏུ་ཡང་མི་མ་ཡིན་གདུག་པ་ཅན་
དུ་གྱུར་ནས། སྔར་གྱི་གཉེན་འདུན་སོགས་གདུག་སེམས་ཅན་རྣམས་
ལ་གནོད་པ་སྐྱེལ་བའི་འདྲེ་བྱེད་པ་དང་། དེ་བཞིན་དུ་ཚེ་འཕོས་ནས་
སྔར་རང་གིས་སྲོག་གཅོད་བྱས་པའི་དགྲ་བོ་ཡིན་ཀྱང་ཕན་གདགས་
པའི་ལྷ་བྱེད་པ་དང་། དེ་ལ་སོགས་པ་( ༦༡བ)འགྲོ་བ་རིགས་དྲུག་གི་
གནས་སུ་ཚེ་འཕོས་རེས་བྱས་པས་ཕ་མ་དང་གཉེན་འབྲེལ་དུ་མ་གྱུར་
པ་ནི་རིགས་དྲུག་གི་སེམས་ཅན་ལ་གཅིག་ཀྱང་མེད་པས་ན། འདྲེ་ཞེས་
པ་མེད་ཀྱང་དེ་ལྟར་མ་ཤེས་པའི་གནས་སྐབས་ཙམ་རེ་ལ་ལྷ་དང་འདྲེ་
ཟེར་ནས་བྱེ་བྲག་ཏུ་ཕྱེ་ནས་གཉིས་སུ་འཛིན་པ་ཡིན་ཏེ། དེ་ཡང་རང་

རང་གིས་ལས་བསགས་པ་ལས་བྱུང་བ་དེ་མ་ཤེས་ནས་རྐྱེན་ངན་
སོགས་གང་བྱུང་བ་ངའི་དགོས་གྱོང་ཡིན་ནོ་སྙམ་སྟེ་སེམས་ཉམ་ཐག་
པར་བྱེད་པ་དང་། འཇིག་རྟེན་གྱི་ཕུན་ཚོགས་དར་ཙམ་ཞིག་ལ་ངས་
ཕོ་བྱས་པ་ཡིན་ནོ། །སྙམ་ནས་སེམས་དྲེགས་པས་ཁེངས་པར་བྱེད་པ་
དང་༑ དེ་རྣམས་ཀྱིས་ལས་རྒྱུ་འབྲས་མ་ཤེས་པས་རང་གིས་ལས་
བསགས་པ་ལས་ཕན་གནོད་བྱུང་བ་ལ་ལྷ་དང་འདྲེ་རུ་བཟུང་ནས་
ཆགས་པ་དང་སྡང་བར་བྱས་པས་འཁོར་བར་འཁྱམས་པ་ཡིན་ནོ། །དེ་
ལྟར་ན་རང་གིས་བསགས་པའི་ལས་ལ་རང་གིས་སྤྱོད་པ་ལ་དགའ་མི་
དགའི་རྟོག་པས་བཟུང་བ་དེ་འཇིག་རྟེན་པའི་ལོག་ལྟ་ཡིན་པ་ཤེས་
པར་བྱའོ། །དེ་ནས་རིགས་དྲུག་གི་སེམས་ཅན་ཐམས་ཅད་ཀྱིས་བདག་
གི་ཕ་མ་མ་བྱས་པ་ནི་གཅིག་ཀྱང་མེད་པས་ན་སེམས་ཅན་ཐམས་ཅད་
ཕ་མ་ཡིན་པར་ཤེས་ཤིང་། ཕ་མ་ཡིན་པར་བློས་བཟུང་ནས་ཕ་མའི་
དྲིན་དྲན་པར་བྱས་ནས་སྡང་སེམས་སྤངས་ཤིང་བྱམས་པ་དང་། སྙིང་
རྗེའི་སེམས་ཀྱི་སྒོ་ནས་སྐྱོང་བར་( ༦༢ན) བྱེད་པ་དེ་གཅོད་ཡུལ་བའི་
ལུགས་ཡིན་ནོ་བུ། དེ་ཡང་མི་མ་ཡིན་གདུག་པ་ཅན་མ་རུངས་པ་
རྣམས་ནི་ཤ་ཁྲག་སྲོག་དབུགས་ལ་རྔམས་ནས་སེམས་ཅན་མང་པོ་ལ་
གནོད་པ་བྱེད་པ་དང་། ཁྱད་པར་དུ་བདག་ལ་གནོད་པ་བྱེད་པའི་མི་
མ་ཡིན་དེ་ལ་ནི་འདྲེ་ཟེར་ཏེ། འདྲེ་དེ་ཡིས་རང་རེའི་ཕ་མ་བྱས་པ་ལ་
གྲངས་ཀྱིས་མི་ཆོད་ཅིང་། ཁོ་ཚེ་འཕོས་པས་རང་རེས་ངོ་ཡང་མ་ཤེས་
ནས༑ ལས་ངན་བསགས་པའི་སྟོབས་ཀྱིས་རང་རེ་ལ་གནོད་པ་བྱེད་པ་
ཡིན་ཀྱང་། རང་རེས་ཁོ་ཕ་མ་ཡིན་པར་ཤེས་ནས་ཁོའི་སྡུག་བསྔལ་

ལས་སྐྱོབ་པར་བྱ་བའི་ཕྱིར་དུ། བྱམས་པ་དང་སྙིང་རྗེ་བསྐྱེད་ཅིང་རང་
གི་ཤ་ཁྲག་དང་སྲོག་དབུགས་ལ་ལྟོས་པ་མེད་པར་ཁོ་ལ་བཏང་ནས་
བྱམས་པའི་སེམས་ཀྱིས་བཟུང་ལ། ཁོ་གར་ཡང་མི་བཏང་ནས་འདུལ་
བར་བྱས་ཏེ་ཐར་པ་ལ་བཀོད་དེ། དེས་མ་འདུལ་ན་ཞི་བ་དྲག་པོ་
གཉིས་ཀྱིས་འདུལ་བར་བྱེད་དོ།།དེས་མ་ཐུལ་ན་དྲག་པོའི་སྒོ་ནས་
འདུལ་དགོས་སོ། །དེས་མ་འདུལ་ན་དྲག་པོ་འབའ་ཞིག་གི་སྒོ་ནས་
ཏིང་ངེ་འཛིན་དྲག་པོའི་ལས་ལ་སྦྱར་ཏེ། ཤ་ཁྲག་གཏོང་བ་དང་བཅས་
པས་འདུལ་ན་ངེས་པར་འདུལ་བ་ཡིན་པས། དམ་པའི་ཆོས་ལ་འཛུད་
པར་བྱེད་དགོས་སོ། །དེ་ཡང་རང་དོན་དུ་ཞེ་སྡང་ཆེན་པོ་བསྐྱེད་ནས།
ཁོ་ལ་གནོད་པའི་ཕྱིར་དུ་དྲག་པོ་བྱས་ན། རང་གཞན་
( ༦༢ བ)གཉིས་ཀ་སྡུག་བསྔལ་གྱི་རྒྱུར་འགྲོ་བས་ངའི་ཆོས་ལུགས་
དང་ཡང་འགལ་ལོ། །དེས་ན་གཞན་དོན་ཁོའི་ཕྱིར་དུ་དྲག་པོ་འབའ་
ཞིག་བྱས་ཀྱང་སྐྱོན་དུ་མི་འགྱུར་བ་ཡིན་པ་ནི། དཔལ་ཡེ་ཤེས་ཀྱི་
མགོན་པོ་ནི་ཤིན་ཏུ་གཏུམ་ཞིང་དྲག་ལ་རྔམས་པའི་མདོག་ནག་ཅིང་
ཁྲོ་གཉེར་རབ་ཏུ་བསྡུས་ཤིང་མཆེ་བ་གཙིགས་པའི་འཇིགས་ཚུལ་སྟོན་
ནས་སེམས་ཅན་གདུག་པ་ཅན་རྣམས་བསྒྲལ་བར་བྱེད་ཀྱང་། སེམས་
ཅན་དེ་ལ་གནོད་པ་བྱེད་པའི་ཕྱིར་མ་ཡིན་ལ། སེམས་ཅན་དེ་སྡུག་
བསྔལ་དང་བྲལ་ནས་ཐར་པ་ལ་འགོད་པར་བྱེད་པའི་ཕྱིར་དང་། ཕ་
མས་བུ་ཚ་འདུལ་བ་ཡང་བུ་ཚའི་དོན་ཡིན་ཞིང་ཕ་མའི་དོན་མ་ཡིན་
ནོ༑ །དེ་བཞིན་དུ་སེམས་ཅན་གྱི་དོན་བྱེད་པ་ལ། རང་འདོད་ཀྱི་དྲི་མས་
མ་གོས་པར་བྱེད་དགོས་པ་ཡིན་ནོ་བུ། དེ་ལྟར་ལྷ་འདྲེ་ཞེས་པ་

གཟུགས་ཀྱི་སྒོ་ནས་མི་འབྱེད་པ་དང་། སྤྱོད་ལམ་གྱི་སྒོ་ནས་ཀྱང་
འབྱེད་པ་དཀའ་སྟེ། དེ་ཡང་གཟུགས་བཟང་ཞིང་ཡིད་དུ་འོང་བ་སྤྱོད་
ལམ་བཟང་པོ་བྱེད་ནས། སེམས་ལ་གནོད་པའི་འདྲེ་བྱེད་པ་ཡང་ཡོད་
ལ༑ གཟུགས་མི་སྡུག་ཅིང་འཇིགས་སུ་རུང་བའི་གནོད་སེམས་ཅན་
གྱིས་ཕན་གདགས་པའི་ལྷ་བྱེད་པ་ཡང་ཡོད་པ་ནི། མི་མ་ཡིན་གནོད་
སེམས་དང་ལྡན་པའི་གདུག་པ་ཅན་རྣམས་ཀྱང་དགའ་ནས། བྱང་
ཆུབ་སྒྲུབ་པའི་མཐུན་རྐྱེན་དང་གྲོགས་བྱེད་པའི་ལྷ་བྱེད་པས་ན།
འདྲེས་ལྷ་བྱེད་པའི་( ༦༣ན) ཕྱིར་ལྷ་འདྲེ་ཟེར་ཞིང་། ལྷ་འདྲེའི་ངོ་བོ་
སོ་སོར་མ་ཡིན་གཅིག་ཏུ་ཤེས་པར་བྱ། འདྲེ་གདུག་པ་ཅན་དེ་དག་ཚེ་
འཕོས་པས་ངོ་བོར་གནས་ཚུལ་གྱི་འཇིག་རྟེན་པའི་ལྷར་སྐྱེ་བ་ཡོད་
པས་ཀྱང་ལྷ་འདྲེ་ཟེར་བ་ངོ་བོ་གཅིག་གོ །དེ་བཞིན་དུ་གཟུགས་བཟང་
བའི་འཇིག་རྟེན་པའི་ལྷ་ཕལ་པ་མ་དགའ་ན་ཡང་གནོད་པའི་འདྲེ་
བྱེད་པས་ཀྱང་ལྷ་འདྲེ་དང༌། ལྷ་དེ་དག་ཚེ་འཕོས་ཏེ་མི་མ་ཡིན་གདུག་
པ་ཅན་དུ་གྱུར་ནས། འདྲེ་བྱེད་པས་ན་ལྷ་འདྲེ་ཟེར་བ་དང་། སེམས་
ཅན་མ་རུངས་པ་ལ་ཕན་གདགས་པའི་ཕྱིར་དུ་ཡེ་ཤེས་པའི་ལྷ་རྣམས་
ཁྲོས་པའི་གཟུགས་སྟོན་ནས། བྱ་ནག་དང་ཁྱི་ནག་ཅེ་སྤྱང་ལ་སོགས་
པའི་འཁོར་དང་བཅས་པ་ཡོད་པ་དེ་མི་ཕལ་པས་མཐོང་དུ་རུང་ན་ཡེ་
ཤེས་པའི་ལྷ་དེ་དག་འདྲེ་རུ་བཟུང་ནས། ལྷ་འདྲེ་ཟེར་ཅིང་བྲེད་པར་
བྱེད་དོ། །སེམས་ཅན་ཐམས་ཅད་ལ་གནོད་པ་བྱེད་པའི་ཕྱིར་དུ་འདྲེ་
གདུག་པ་ཅན་འཇིགས་སུ་རུང་ཞིང་ཡ་ང་བར་བྱེད་པ་རྣམས་ཀྱིས་
ཀྱང༌། ཤིན་ཏུ་མཛེས་པའི་གཟུགས་སྟོན་པའི་མི་ཕལ་པ་རྣམས་དེ་ལ་

དགའ་ཞིང་ཆགས་པར་བྱེད་པས་ན། གནོད་པ་བསྐྱལ་ནས་ལྷ་འདྲེ་
གཉིས་ཀ་བྱེད་པ་ཡང་ཡོད་དོ། །དེ་ཡང་ཡེ་ཤེས་པའི་ལྷ་ཁྲོས་པའི་
གཏུམ་པོ་བས་གཟུགས་འཇིགས་པ་ནི། གདུག་པ་ཅན་གྱི་འདྲེ་ལ་སྟོན་
རྒྱུ་མེད་ལ། གདུག་( ༦༣བ) པ་ཅན་གྱི་འདྲེ་ལ་ཡང་གཟུགས་ཁམས་
ཀྱི་ལྷའི་གཟུགས་ཇི་ལྟ་བ་བཞིན་སྟོན་ནུས་ཀྱང་སེམས་ཅན་ལ་གནོད་
པ་བྱེད་པའི་ཕྱིར་དུ་གཟུགས་བཟང་བ་སྟོན་པ་ཡིན་ནོ། །ལྷ་ཡེ་ཤེས་པ་
ཇི་ལྟར་ཁྲོས་ཀྱང་སེམས་ཅན་ལ་བསྲུང་སྐྱོབ་བྱེད་པ་ཡིན་ཀྱང་། དེ་
ལྟར་མ་ཤེས་ནས་བཟང་ངན་དང་ཕན་གནོད་ཙམ་ལ་ལྷ་དང་འདྲེ་
ཞེས་པ་གཉིས་སུ་བཟུང་བས་སེམས་ཉོན་མོངས་པ་ཅན་དུ་གྱུར་པས།
ལས་དགེ་སྡིག་གཉིས་ལ་འབྲས་བུ་བདེ་སྡུག་གཉིས་འབྱུང་བ་ལས་
ལྷས་ཕན་གདགས་པ་དང་། འདྲེས་གནོད་པ་བྱས་སོ་ཟེར་ནས་ལྷ་
འདྲེའི་རྟོག་པ་བཟུང་ཞིང་། ལས་བསགས་པ་ལས་ཕན་གནོད་འབྱུང་
་ཤེས་པས་བྱེ་བྲག་ཏུ་བདེན་འཛིན་བྱས་ནས་དེ་རུང་ཡང་དེའི་རྒྱུ་
མཐུན་པས་འཁོར་བའི་རྒྱུར་འགྲོ་ཞིང་སྡུག་བསྔལ་ལས་དཔག་པར་
དཀའ་བ་ཡིན། དེ་ཡི་ཕྱིར་ལས་རྒྱུ་འབྲས་ཤེས་པ་གལ་ཆེ་བ་ཡིན་ཏེ། དེ་
ཡང་ལྷ་འདྲེ་གཉིས་དང་། བཟང་ངན་གཉིས་དང་། ཕན་གནོད་གཉིས་
དང་༑ བདེ་སྡུག་གཉིས་དང༌། མཐོ་དམན་གཉིས་དང་། ཆགས་སྡང་
གཉིས་དང་། འཁོར་འདས་གཉིས་ལ་སོགས་པའི་ལས་སྣ་ཚོགས་
བསམ་གྱིས་མི་ཁྱབ་པ་དུ་མ་ཞིག་བརྗོད་དུ་མི་བཏུབ་པ་མཐའ་ཡས་པ་
གཅིག་བྱུང་བ་ནི།  སེམས་ཅན་ཐམས་ཅད་ཀྱི་རང་རང་གི་ལས་དགེ་
སྡིག་སྣ་ཚོགས་པ་བསགས་པ་ལས་བྱུང་བ་ཤེས་པར་བྱེད་དགོས་ལ།

གནོད་པ་དང་། མི་བདེ་བ་དང་།( ༦༤ན) ཡིད་ལ་མི་འདོད་པ་ཐམས་
ཅད་མི་འབྱུང་བར་འདོད་ན།། མི་དགེ་བའི་ལས་ཐམས་ཅད་སྤང་བར་
བྱའོ༑ །བདེ་ཞིང་འདོད་པ་ཐམས་ཅད་འགྲུབ་པ་དང་། བདེ་བ་ནས་
བདེ་བར་འགྲོ་བར་འདོད་ན། དགེ་བའི་ལས་ཐམས་ཅད་ལ་བརྩོན་
ནས་བསྒྲུབ་པར་བྱས་ན། ལས་ལ་བསླུ་བ་མེད་པའི་དབང་གིས་བདེ་
འགྲོ་དང་ངན་འགྲོ་སོ་སོར་འགྲུབ་པས་ན་ངེས་པ་ཅན་དུ་ལས་གཙོ་ཆེ་
སྟེ༑ ལས་ཀྱི་རྗེས་སུ་འབྲང་བ་མ་གཏོགས་པ་དེ་བས་གཞན་འཇུག་སྒོ་
ཏིལ་འབྲུ་ཙམ་ཡང་མེད་པས་ན། ལས་དབང་ཆེ་ལ། ལས་མ་ཡིན་པའི་
གཞན་རེ་ལྟོས་བྱེད་པའི་རྒྱུ་ནི་སྐྲ་བརྒྱར་གཤགས་པའི་རྩེ་མོ་ཙམ་ཡང་
ཡོད་པ་མི་སྲིད་པའི་ཕྱིར་དུ། ལས་ཀྱིས་བསླུ་བ་མེད་པས་ན། བསླུ་མེད་
ལས་དབང་གིས་ལྷ་འདྲེ་ཟེར་ཏེ། དེ་ལྟར་ན་ཐམས་ཅད་ལས་བསགས་
པ་ལས་བྱུང་བར་ཤེས་པར་བྱེད་ཅིང་། དེའང་ལས་དང་བཅས་པ་ཡང་
བདེན་པ་དང་རྟག་པ་ཅན་དུ་མ་ཡིན་པའི་མཚན་ཉིད་ཤེས་པར་བྱས་
ལ༑ རྟག་འཛིན་དང་བདེན་ཞེན་སྤངས་ནས་ལུས་སྲོག་ལ་ལྟོས་པ་མེད་
པར་གཅིག་པུར་མི་མེད་ལུང་སྟོང་དུ་འགྲིམས་ཞིང་འདྲེའི་གཟན་དུ་
བསྐྱུར་ནས་གཞན་ཕན་བསྒྲུབ་ཅིང་བྱེད་ལས་ཐམས་ཅད་ཕཊཿ ཀྱིས་
གདབ་ཅིང་སྤྲོས་བྲལ་ལ་བཞག་པར་བྱའོ།། །།
༈ དྲུག་པ་མཐར་ཐུག་( ༦༤བ) དོན་གྱི་ལྷ་འདྲེ་ནི། འཁོར་བ་
ལས་འདས་པའི་ཡང་དག་པར་རྫོགས་པའི་སངས་རྒྱས་ནི་ཐར་པ་
འདོད་པ་རྣམས་ཀྱི་སྐྱབས་གནས་མཐར་ཐུག་ཡིན་ཏེ། འཁོར་བའི་
སྡུག་བསྔལ་ལས་སྐྱོབ་པར་ནུས་པས་ན་ལྷ་ཟེར་བ་ཡིན་ནོ། །གཞན་

འཇིག་རྟེན་འཁོར་བའི་ལྷ་རྣམས་ཀྱིས་འཁོར་བ་ལས་སྐྱོབ་པར་མི་
ནུས་པས་མཐར་ཐུག་གི་སྐྱབས་གནས་མ་ཡིན་ལ། གནས་སྐབས་ཙམ་
རེ་ལ་བྱེ་བྲག་གི་ཕན་པ་ཕྲ་མོ་ཙམ་ནུས་ཀྱང་མཐར་ཕྱིན་པ་མ་ཡིན
པས་ན་མཐར་ཐུག་གི་ལྷ་མི་བྱེད་དོ། །མཐར་ཐུག་གི་འདྲེ་ནི་འཁོར་
བའི་གནས་ཡིན་ཏེ། ཁྱད་པར་ངན་སོང་གསུམ་གྱི་གནས་ནི་སྡུག་
བསྔལ་ཐུག་མཐའ་མེད་ཅིང་གོ་སྐབས་མེད་པར་རྒྱུན་དུ་ལུས་སེམས་
མནར་ཞིང་སྡུག་བསྔལ་བར་བྱེད་པའི་འདྲེ་ནི་ངན་སོང་གསུམ་ཡིན་
པས༑ དེ་ལྟ་བུའི་འཁོར་བ་སྤྱི་དང་ཁྱར་པར་དུ་ངན་སོང་གསུམ་པོའི་
འདྲེ་ལ་སེམས་ཅན་ཐམས་ཅད་སྐྱོབ་པར་བྱ་བའི་ཕྱིར་དུ་སྐྱབས་
མཐར་ཐུག་ཡང་དག་པའི་ལྷ་དཀོན་མཆོག་གསུམ་ལ་སྐྱབས་སུ་འགྲོ་
བར་བྱའོ། །དེ་ཡང་མི་མ་ཡིན་སྡེ་བརྒྱད་ལ་སོགས་པས་གནོད་པ་བྱས་
ཀྱང་བདག་ངན་སོང་གསུམ་ལ་སྦྱོར་བར་མི་ནུས་པས་མཐར་ཐུག་
དོན་གྱི་འདྲེ་མ་ཡིན་ནོ། །དེ་བས་ན་འཁོར་བ་སྤྱི་དང་ཁྱད་པར་དུ་ངན་
སོང་གསུམ་གྱི་འདྲེ་ལས་ཐར་དཀའ་ཞིང་ཡུན་རིང་དུ་གནས་པས་ན་
མཐར་ཐུག་དོན་གྱི་འདྲེ་ཟེར་ཏེ། མཐར་( ༦༥ན) ཐུག་དོན་གྱི་ལྷ་
འདྲེ་ཟེར་བ་འདི་གཉིས་ཀྱི་དོན་དེ་ལྟར་དུ་ཤེས་པར་བྱའོ། །ཁྱད་པར་
དུ་ལས་ལ་ལྷ་འདྲེ་གཉིས་འབྱུང་བས་ན་ལས་ཀྱི་ལྷ་དང་འདྲེ་གཉིས་ནི་
ངེས་པ་ཅན་དུ་གཙོ་ཆེ་སྟེ། ལས་དཀར་པོ་དགེ་བ་ནི་ལྷ་ཡིན་ལ། ནག་
པོ་མི་དགེ་བ་ནི་འདྲེ་ཡིན་ཏེ། དགེ་སྡིག་གཉིས་ཀྱི་ལྷ་འདྲེ་གཉིས་ནི་
དོན་གནས་འགྱུར་བ་མེད་པའི་ལྷ་འདྲེ་ཡིན་པས་ངེས་པ་ཅན་དུ་གཙོ་
བོར་འཛིན་དགོས་པ་དང་། དགེ་བ་བསྒྲུབ་པའི་གང་ཟག་གང་ཡིན་པ་

དེ་ཡང་ལྷ་ཡིན་ལ། མི་དགེ་བ་བསྒྲུབ་པའི་གང་ཟག་གང་ཡིན་པ་དེ་ནི་
འདྲེ་ཡིན་པར་ཤེས་པར་བྱའོ་བུ། དེ་ལྟར་ན་ལས་ཀྱི་ལྷ་འདྲེ་དང་།
མཐར་ཐུག་གི་ལྷ་འདྲེ་གཉིས་དབྱེར་མི་ཕྱེད་པ་སོ་སོ་མ་ཡིན་ཅིང་། ལྷ་
དང་འདྲེ་གཉིས་ནི་སྤང་བྱ་དང་བླང་བྱ་ཡིན་པ་ངེས་པ་ཅན་དུ་ཤེས་
དགོས་ཏེ། མཐར་ཐུག་གི་ལྷ་དང་། ལས་ཀྱི་ལྷ་དང༌། དེ་གཉིས་ངེས་པ་
ཅན་དུ་ཉམས་སུ་བླང་བྱའི་ལྷ་ཡིན་པས། ལྷ་འདི་གཉིས་ཉམས་སུ་མ་
བླང་ན་ངའི་ཆོས་ལུགས་དང་འགལ་བ་ཡིན། མཐར་ཐུག་གི་འདྲེ་དང་།
ལས་ཀྱི་འདྲེ་འདི་གཉིས་ནི་ངེས་པ་ཅན་དུ་སྤང་དགོས་པའི་འདྲེ་ཡིན།
འདྲེ་དེ་གཉིས་མ་སྤང་ན་ངའི་ཆོས་ལུགས་དང་འགལ་བ་ཡིན་ནོ་བུ།
དེ་ཡང་ལས་ཀྱི་ལྷ་འདྲེ་དང་མཐར་ཐུག་གི་ལྷ་འདྲེ་དེ་གཉིས་མ་ཡིན་
པའི་ལྷ་འདྲེ་གཞན་ཞིག་གོང་( ༦༥བ) དུ་བཤད་པ་རྣམས་ནི་ལྷ་དང་
འདྲེ་ཞེས་པ་གཉིས་ཀྱི་ངེས་པ་མེད་པས། ལྷ་འདྲེ་གཉིས་ལ་ཉེ་རིང་
མེད་པར་བཏང་སྙོམས་ལ་བཞག་ནས་ལྷ་འདྲ་གཉིས་པོ་གང་ལ་ཡང་
ཕ་མ་ཡིན་པར་ཤེས་པར་བྱས་ལ། བྱམས་པ་དང་སྙིང་རྗེའི་ལྕགས་ཀྱུས་
བཟུང་ནས་ལུས་ཤ་ཁྲག་གི་སྦྱིན་པས་སྐྱོང་བར་བྱེད་དོ། །དེ་ཡང་ཀུན་
རྫོབ་ཐབས་ཀྱི་ངོ་བོར་ལྷ་འདྲེའི་མཚན་ཉིད་ཇི་ལྟར་བཤད་པ་དེ
བཞིན་དུ་ཡོད་ཀྱང་ཡོད་ལ།། ཡོད་པའི་མཚན་ཉིད་ཀྱང་ཤེས་དགོས་ལ།
ཤེས་པ་བཞིན་དུ་ཉམས་སུ་ལེན་དགོས་པ་ཡིན་ཀྱང་། དེ་ཡང་ཡར་
མཐོ་རིས་ཀྱི་གནས་ནི་ལྷ་ཡིན་ལ། མར་ངན་སོང་གི་གནས་ནི་འདྲེ་
ཡིན་ནོ། །ལས་དཀར་པོ་དགེ་བ་ནི་ལྷ་ཡིན་ལ། ནག་པོ་མི་དགེ་བ་ནི་
འདྲེ་ཡིན་ནོ། །བྱ་བ་དང་སྤྱོད་ལམ་མཛེས་ཤིང་ཞི་བ་ནི་ལྷ་ཡིན་ལ། །བྱ་

སྤྱོད་མི་མཛེས་ཤིང་རྩིང་བ་ནི་འདྲེ་ཡིན་ནོ། །ཆོས་དང་དགེ་བ་ཡིད་ལ་
དྲན་ཚད་ནི་ལྷ་ཡིན་ལ། མི་དགེ་བའི་སྡིག་པ་ཡིད་ལ་དྲན་ཚད་ནི་འདྲེ་
ཡིན་ནོ། །ཆོས་དང་དགེ་བའི་ཕྱོགས་ལ་མོས་ཤིང་འདུན་ཚད་ནི་ལྷ་
ཡིན་ལ། ནག་པོ་མི་དགེ་བའི་ཕྱོགས་ལ་མོས་ཤིང་དྲན་ཚད་ནི་འདྲེ་
ཡིན་ནོ། །མདོར་ན་ཀུན་གཞི་བྱང་ཆུབ་ཀྱི་སེམས་ཀྱི་ངོ་བོ་རང་རིག་
པའི་ལྷ་ཡིན་ལ། མ་རིག་པའི་དུག་ལྔ་ཉོན་མོངས་པ་རང་ཁ་མར་སྤྱོད་
པ་དེ་ནི་འདྲེ་ཡིན་ནོ། ། དེ་ཡང་ལྷ་དང་འདྲེ་གཉིས་ཞེས་( ༦༦ན)པ་
ནི་རྒྱུ་གཅིག་ཡིན་ལ། རིག་པ་དང་མ་རིག་པའི་ཁྱད་པར་ཡིན་པས་ན།
དོན་དམ་པར་ལྟ་བའི་སྟེང་དུ་གོང་དུ་བཤད་པ་དེ་རྣམས་ལ་བདེན་
པར་གྲུབ་པ་སྐྲའི་རྩེ་ཙམ་ཡང་མེད་པས། ཡང་དག་པ་དོན་དམ་པའི་
བདེན་པ་ལ་ལྷ་འདྲེ་མེད་པས་ན། དེ་རྣམ་པར་སྨིན་པའི་དྲི་མས་ཀྱང་
གོས་པ་མེད་པའི་ཆོས་ཉིད་ཀྱི་དབྱིངས་སུ་རང་བཞིན་རྣམ་པར་དག་
པའི་ལྟ་བ་ཤེས་པར་བྱའོ། །བུ་དེ་ལྟར་ཤེས་པའི་རྣལ་འབྱོར་པས་དམ་
ཆོས་ཕྱག་རྒྱ་ཆེན་པོའི་གཅོད་ཡུལ་བྱ་བ་དེ་ཡང་། ཕྱི་དང་ནང་དང་
གསང་བ་དང་། དེ་ཁོ་ན་ཉིད་དང་བཞིའི་ཁྱད་པར་དུ་ཤེས་ཤིང་
ཉམས་སུ་ལེན་པར་བྱེད་དགོས་པས། དེ་ལྟར་གྱིས་ལ་ལྷ་འདྲེའི་འགྲོ་
དོན་ནུས་པར་གྱིས་ཤིག་རིགས་ཀྱི་བུ། སེམས་བསྐྱེད་མ་ཆུང་རིགས་ཀྱི་
བུ༑ སྙིང་རྗེ་མ་ཆུང་རིགས་ཀྱི་བུ། བརྩོན་འགྲུས་མ་ཆུང་རིགས་ཀྱི་བུ།
གཏོང་ཕོད་མ་ཆུང་རིགས་ཀྱི་བུ། །ཞེས་གསུངས་སོ
༈ ཡང་གངས་པས་ཞུས་པ། མ་སྐྱེ་མེད་རྣམ་དག་ཆོས་ཀྱི་དབྱིངས་
ཉིད་ལས། །སྐྱེ་བའི་ཆོ་འཕྲུལ་སྤྲུལ་པའི་སྐུར་བསྟན་པ། །ཐ་མར་ལུས་ལ་

སངས་རྒྱས་དགོངས་པ་ཅན། །འགྲོ་བའི་དོན་མཛད་མ་ཅིག་ཞབས་ལ་
འདུད༑ །དམ་ཆོས་གཅོད་ཅེས་བྱ་བ་དེ། །ཕྱི་དང་ནང་དང་གསང་བའི་
གཅོད། །དེ་ཁོ་ན་ཉིད་ཀྱི་གཅོད་ཐབས་རྣམས། །ལེགས་པར་གསུང་
འཚལ་བདག་གིས་ཉན། །ཞེས་( ༦༦བ) ཞུས་སོ། །མ་ཅིག་གི་ཞལ་ནས།
བུ་ཉོན་དང་ངའི་ཆོས་ལུགས་འདི། ཕྱི་ནང་གསང་བ་དེ་ཁོ་ན་ཉིད། །
རྣམ་པ་བཞི་རུ་བྱེད་དགོས་ཏེ། །དང་པོ་གཅོད་པའི་ཡུལ་བཞི་བསྟན། །
ཕྱིའི་གཅོད་ཡུལ་གཉན་པའི་བྱེ་བྲག་ལ་བྱེད་པ་ཡིན། །ནང་གི་གཅོད་
ཡུལ་ནད་དང་གདོན་ལ་བྱེད་པ་ཡིན། །གསང་བའི་གཅོད་ཡུལ་རྣམ་
རྟོག་འབྱུང་ཚོར་དག་ལ་བྱེད། །དེ་ཁོ་ན་ཉིད་ཀྱི་གཅོད་ཡུལ་དུག་
གསུམ་དུག་ལྔར་བྱེད་དོ་བུ། །ད་ནི་དབང་སྡུད་བྱ་བ་འདི་ལྟར་ཡིན། །
ཕྱི་ལྷ་འདྲེ་དབང་དུ་སྡུད་པ་ནི། །ཆགས་མེད་ཞེན་པ་བྲལ་ན་ཡིན། །
ནང་ནད་གདོན་དབང་དུ་སྡུད་པ་ནི། །ཕན་གནོད་ཀྱི་བློ་དང་བྲལ་ན་
ཡིན༑ །གསང་བ་རྣམ་རྟོག་དབང་དུ་སྡུད་པ་ནི། །བཟང་ངན་དམིགས་
གཏད་བྲལ་ན་ཡིན། །དེ་ཁོ་ན་ཉིད་ཐམས་ཅད་དབང་དུ་སྡུད་པ་ནི། །
སེམས་ཀྱི་གཞི་རྩ་བྲལ་ན་ཡིན། །དེ་ནི་ཕྱི་ནང་གསང་གསུམ་ཆོད་ཚད་
བསྟན་པ་ནི། ལྷ་འདྲེའི་ཆོ་འཕྲུལ་འཇིགས་སྐྲག་ཅི་བྱུང་ཡང་། །ཡ་ང་
མེད་ན་ཕྱི་ཡི་ཆོད་ཚད་ཡིན།།ན་ཚ་སྡུག་བསྔལ་ཉོན་མོངས་ཅི་བྱུང་
ཡང་༑ །ལས་སུ་ཤེས་ན་ནང་གི་ཆོད་ཚད་ཡིན། །རྣམ་རྟོག་བཟང་ངན་
འབྲིང་གསུམ་ཅི་བྱུང་ཡང་། །ཁུ་མཁྲིད་མེད་ན་གསང་བའི་ཆོད་ཚད་
ཡིན༑ །ཕྱི་ནང་འདོད་ཡོན་སྣ་ཚོགས་ཅི་བྱུང་ཡང་། །བདག་འཛིན་བྲལ་
ན་དེ་ཉིད་ཆོད་ཚད་ཡིན། །ད་ནི་ཚར་ཚད་རབ་འབྲིང་གསུམ་དུ་

བསྟན། །ཆོ་འཕྲུལ་མི་འདྲ་སྣ་ཚོགས་ཅི་བྱུང་( ༦༧ན)ཡང་། །ཞི་ཞིང་
འཇམ་པ་ཕྱིའི་ཚར་ཚད་ཡིན། །ལྷ་འདྲེ་དད་ཅིང་གུས་པ་ཕུལ་བ་ཅི་
བྱུང་ཡང་། །དངོས་གྲུབ་སྣ་ཚོགས་སྟེར་བ་ནང་གི་ཚར་ཚད་ཡིན། །ནད་
གདོན་རྣམ་རྟོག་མཉམ་པོར་ཞི་ནས་ཀྱང་། །ལུས་སེམས་བདེ་བ་གསང་
བའི་ཚར་ཚད་ཡིན། །བྱམས་དང་སྙིང་རྗེ་མི་རྟག་རྒྱུད་གདུང་ནས། །
ངེས་འབྱུང་དད་པས་ཆོས་ལ་འཇུག་པ་དེ། །དེ་ཁོ་ན་ཉིད་ཡིན་བློ་ཆུང་
ཚར་ཚད་ཡིན། །འཇིགས་སྐྲག་ཡ་ང་ཇི་ལྟར་བྱུང་ན་ཡང་། །ཉམ་ང་
བྲལ་བའི་ཕྱིའི་ཚར་ཚད་ཡིན། །ནད་གདོན་ན་ཚ་སྡུག་བསྔལ་ཅི་བྱུང་
ཡང་༑ །མ་བཅོས་ཞི་ན་ནང་གི་ཚར་ཚད་ཡིན། །དུག་ལྔ་ལ་སོགས་ཉོན་
མོངས་ཅི་བྱུང་ཡང་། །རང་སར་གྲོལ་བ་གསང་བའི་ཚར་ཚད་ཡིན། །ཕྱི་
ནང་ལྷོང་ཚད་བློས་བཟུང་རྣམས། །འཛིན་བློའི་བདག་དང་བྲལ་བ་སྟེ༎
དེ་ཁོ་ན་ཉིད་བློ་འབྲིང་ཚར་ཚད་ཡིན། །ཆོ་འཕྲུལ་གདུག་པ་མ་རུང་
འཇིགས་ཆེན་རྣམས། །ཟིལ་གྱིས་ནོན་པ་ཕྱིའི་ཚར་ཚད་ཡིན། །ནད་
དང་ཉོན་མོངས་གདོན་སོགས་ཉེས་པ་ཅི་བྱུང་ཡང༌། །སྙེམས་དང་བྲལ་
བ་ནང་གི་ཚར་ཚད་ཡིན། །རྐྱེན་དང་བར་ཆད་མི་མཐུན་ཅི་བྱུང་ཡང་༎
གྲོགས་སུ་ཤར་བ་གསང་བའི་ཚར་ཚད་ཡིན། །བདག་མེད་གནས་
ལུགས་རང་བཞིན་སྟོང་པ་ཡིན། །ཆོས་ཉིད་དྲི་མེད་མངོན་དུ་གྱུར་པ་
དེ༑ །དེ་ཁོ་ན་ཉིད་ཡིན་བློ་རབ་( ༦༧བ) ཚར་ཚད་ཡིན་ནོ་བུ། །ལར་
སེམས་ཀྱི་རང་བཞིན་རྟོགས་ཙམ་ན། །ཕྱི་གཉན་ས་ཟིལ་གྱིས་གནོན་པ་
ཡིན། །ཞེ་འདོད་གཅེས་འཛིན་བྲལ་བ་ན། །ནང་ནད་གདོན་ཟིལ་གྱིས་
གནོན་པ་ཡིན། །ཡིན་མིན་རྩིས་གདབ་བྲལ་བ་ན། །གསང་བ་རྣམ་རྟོག་

ཟིལ་གྱིས་གནོན་པ་ཡིན། །ཕྱོགས་རིས་བློ་དང་བྲལ་བ་ནི། །འཁོར་བ་
ཟིལ་གྱིས་གནོན་པ་ཡིན།།དེ་ལྟར་ངའི་ཆོས་ལུགས་ཟབ་གནད་འདི། །
ཚིག་ཉུང་དོན་འདུས་ཉམས་ལེན་བདེ། །བུ་སྐལ་བ་ལྡན་པའི་ལས་འཕྲོ་
ཅན༑ །མ་བརྗེད་ཡིད་ལ་འཇོག་པར་གྱིས། །རྒན་མོ་ང་ལ་འདུན་པ་
དང་༑ །དམ་ཆོས་འདི་ལ་མོས་པ་ན། །བར་དོ་མི་མཐོང་ང་རང་གན།
ཞེས་གསུངས་ནས་ཆོས་ཀྱི་རྟིང་བཤད་ཚར་བར་མཛད་ནས་ཚོགས་
འཁོར་ཆེན་པོ་བྱས་པས། ཐམས་ཅད་ལ་དག་སྣང་ཆེན་པོ་བྱུང་། མི་སྡེ་
ཀུན་གྱིས་འབུལ་ནོད་དཔག་མེད་བྱུང་བ། ལྷ་སར་བསྐུར་ནས་མཆོད་
པ་ཆེན་པོ་བྱས། ཞྭ་དམར་བ་དཔོན་སློབ་ཉུང་བ་ཞིག་ལྷ་སར་བྱོན། །མ་
ཅིག་འཁོར་བཅས་ལྷོ་བྲག་ཏུ་བྱོན་ནས་ཟླ་བ་དགུ་བཞུགས། མདོ་
སྔགས་ཟུང་འཇུག་གི་རྣམ་པར་བཤད་པ། གསལ་བྱེད་མཐའ་གཉིས་
ཟིལ་གནོན་མཛད། །ཟླ་འོད་མུན་སེལ་ལ་གཏུགས་ནས་ཟླ་ཟེར་མ་
མཛད༑ རིན་པོ་ཆེའི་རྒྱ་མདུད་ལ་བཤད་པ་རྒྱས་པ་མཛད། དམ་ཚིག་
ཉི་ཤུ་རྩ་གཅིག་ལ་བཤད་པ་རྒྱས་པར་མཛད། རྟེན་(༦༨ན) འབྲེལ་
ཡན་ལག་བཅུ་གཉིས་དང༌། ནང་རིག་པའི་དམར་ཁྲིད་ལ་སོགས་པ་
མཛད་ནས་ཆོས་ཚན་མང་དུ་བཤད། ཞིབ་པོ་ཧུར་ཐོན་གྱི་གྲོལ་ལམ་
ཐོབ་པ་ལ་སོགས་སློབ་མ་བརྒྱ་ལྷག་ཙམ་ལ་ཕན་ཐོགས་བྱུང༌། དེ་ནས་
མ་ཅིག་འཁོར་བཅས་ཟངས་རིར་བཞུད། ཐོད་སྨྱོན་དང་། གངས་པ་
དང་༑ དཔོན་སློབ་ལྔ་གངས་ཕུག་མོ་ཆེར་བྱོན་ནས་བཞུགས་སོ། །
གངས་པའི་ཞུས་ལན་གྱི་ལེའུ་སྟེ་བཞི་པའོ།། །།

ལྔ་པ། གཟན་སྐྱུར་གྱི་ལེའུ།
ཐོད་སྨྱོན་ཟླ་བ་བཅུ་གསུམ་སོང་པའི་ནུབ་གཅིག་གི་རྨི་ལམ་དུ
བུད་མེད་འོད་ཟེར་ཁ་དོག་ལྔ་འཕྲོ་བ་ཞིག་གིས་རྣལ་འབྱོར་པ་ཁྱོད་ཀྱི་
མ་ལབ་སྒྲོན་གྱིས་ཆོས་ལུགས་ཐམས་ཅད་ལ་མ་ཤེས་པ་མེད་པ་ཡོད་
དམ་ཟེར་སྐད་ཐོད་སྨྱོན་ན་རེ། མ་ཅིག་གི་ཆོས་ལུགས་གང་ལ་ཡང་
པ་ཤེས་པ་མེད་དོ། །བུད་མེད་ན་རེ། རྣལ་འབྱོར་པ་ཁྱོད་མ་ལབ་
སྒྲོན་མའི་ཆོས་ལུགས་ཀྱི་སྤྱི་ཁོག་རྣམས་ཤེས་ཤིང་། ཁྱད་པར་དུ་གསང་
ངས་མ་ཤེས་པ་
སྔགས་ཀྱི་ཆོས་སྤྲོས་བྲལ་ལ་མཁས་པའི་གདེངས་ཡོད་མོད་ཀྱང་ཆོས་
ཐམས་ཅད་ཀྱི་མདོ་དོན་ཉམས་ལེན་གྱི་དོན་རྩ་བ་ཕུང་པོ་མཆོད་སྦྱིན་
གྱི་དོན་ལ་ད་ལྟ་རྩད་བདར་ཆོད་ཅིག་ཟངས་རིར་སོང་ཟེར་ཏེ། འོད་
དུ་ཡལ་ནས་ཐལ་ལོ། །དེ་ནས་ཐོད་སྨྱོན་གྱིས་བུད་མེད་འདི་མ་ཅིག་
ས་སྤྲུལ་པ་ཡིན་ནམ་( ༦༨བ) ད་རུང་ཕུང་པོའི་མཆོད་སྦྱིན་བྱེད་པ་
ལ་མ་ཤེས་པ་གཅིག་འདུག་པ་དེ་མ་ཅིག་ལ་ཞུར་འགྲོ་དགོས་སྙམ་ནས།
ཐོད་སྨྱོན་དཔོན་སློབ་རྣམས་ཟངས་རིར་བྱོན་ཏེ། མ་ཅིག་གིས་ཕག་མོ་
ལྷ་ལྔའི་དབང་མཛད་པ་དང་ཕྲད། ཐོད་སྨྱོན་གྱིས་མ་ཅིག་ཕག་མོ་གཙོ་
འཁོར་ལྔ་ལ་དངོས་སུ་མཐོང་། སྲས་མོ་རྒྱན་བཞིས་ཀྱང་མ་ཅིག་ཕག་
མོར་མཐོང་བའི་ཕྱོགས་བཞིར་འོད་དཀར་པོ་སེར་པོ་དམར་པོ་ལྗང་
ཁུ་མེ་ལོང་ཙམ་བཞི་རླུང་གིས་གཡབ་པ་ལྟར་རབ་ཏུ་འབར་བའི་རྣམ་
པ་ཅན་དུ་མཐོང་། དེའི་ཕྱི་ཉིན་ཉི་མ་རྩེ་ཤར་དུས་ལ། མ་ཅིག་གིས་

ཐོད་སྨྱོན་ཁྱེད་དཔོན་སློབ་ཅི་ལ་འོང་གསུང་། ཐོད་སྨྱོན་ན་རེ། བུད་
མེད་ཁ་དོག་སྣ་ཚོགས་པ་ཞིག་གིས་ལུས་མཆོད་སྦྱིན་གྱིས་ཆོས་ལུགས་
ཞུ་བ་ལ་སོང་ཟེར་ཏེ་འོང་ངོ་ཞུས། མ་ཅིག་ན་རེ། དེ་སྣ་ཚོགས་གཟུགས་
ཞེས་པའི་ཞིང་སྐྱོང་གི་མཁའ་འགྲོ་མ་ཡིན། དེ་འདིར་སླེབས་ནས་ཐོད་
སྨྱོན་འོངས་ཟེར་བ་བྱུང་གསུངས། དེ་ནས་ཐོད་སྨྱོན་དང་སྲས་མོས་
སྔར་གྱི་མ་ཅིག་ཕག་མོར་མཐོང་ཚུལ་རྣམས་ཞུས་ཏེ། མ་ཅིག་གི་ཞལ་
ནས༑ ༈ ང་ཕྱི་ལྟར་རྒྱལ་བའི་ཡུམ་ཆེན་ཡིན། །ནང་ལྟར་ན་རྗེ་བཙུན་
སྒྲོལ་མ་ཡིན། །གསང་བ་ལྟར་ན་རྡོ་རྗེ་ཕག་མོ་ང༌། །འཁོར་གྱི་མཁའ་
འགྲོ་བཞི་པོ་ཡང༌། །ཕྱི་ལྟར་ན་འབྱུང་བ་བཞི་ལ་གསལ། །ནང་ལྟར་ན་
ཡེ་ཤེས་མཁའ་འགྲོ་བཞི། །གསང་བ་ལྟར་ན་ཡི་གེ་(༦༩ན)རྣམ་པ་
བཞི༑ །སངས་རྒྱས་མཁའ་འགྲོ་ཧ་ཡིག་དཀར། །རིན་ཆེན་མཁའ་འགྲོ་
རཾ་ཡིག་སེར། །པདྨ་མཁའ་འགྲོ་ནི་ཡིག་དམར། །ལས་ཀྱི་མཁའ་འགྲོ་ས་
ཡིག་ལྗང་། །ང་ཉིད་ཐཾ་ཡིག་མཐིང་ཀ་སྟེ། །གཙོ་འཁོར་ལྔ་པོ་ཡི་གེ་ལྔ། །
ས་ནི་སངས་རྒྱས་མཁའ་འགྲོ་མ། །ཆུ་ནི་རིན་ཆེན་མཁའ་འགྲོ་མ། །མེ་
ནི་པདྨ་མཁའ་འགྲོ་མ། །རླུང་ནི་ལས་ཀྱི་མཁའ་འགྲོ་མ། །ནམ་མཁའ་
དག་པ་ང་ཉིད་སྟེ། །གཙོ་འཁོར་ལྔ་པོ་འབྱུང་བ་ལྔ། །ང་ཉིད་གཙོ་
འཁོར་ལྔ་པོ་ཡང༌། །ཕྱི་ལྟར་སྐུ་ལྔའི་རང་བཞིན་ལ། །ནང་ལྟར་ན་ཡེ་
ཤེས་མཁའ་འགྲོ་ལྔ། །གསང་བ་ལྟར་ན་ཡེ་ཤེས་ཆེན་པོ་ལྔ། །སངས་རྒྱས་
མཁའ་འགྲོ་ཆོས་ཀྱི་སྐུ། །རིན་ཆེན་མཁའ་འགྲོ་སྤྲུལ་པའི་སྐུ། །པདྨ་
མཁའ་འགྲོ་ངོ་བོ་ཉིད་ཀྱི་སྐུ། །ལས་ཀྱི་མཁའ་འགྲོ་མངོན་པར་བྱང་
ཆུབ་སྐུ། །ང་ཉིད་ལོངས་སྤྱོད་རྫོགས་པའི་སྐུ། །ཞེས་སོ། །སངས་རྒྱས་

མཁའ་འགྲོ་ཆོས་དབྱིངས་ཡེ་ཤེས་ལ། །རིན་ཆེན་མཁའ་འགྲོ་མཉམ་
ཉིད་ཡེ་ཤེས་ཏེ། །པདྨ་མཁའ་འགྲོ་སོར་རྟོག་ཡེ་ཤེས་དང༌། །ལས་ཀྱི་
མཁའ་འགྲོ་བྱ་གྲུབ་ཡེ་ཤེས་དང༌། །ང་ཉིད་མེ་ལོང་ཡེ་ཤེས་ཡིན། །དུག་
ལྔ་དག་པ་ཡེ་ཤེས་ལྔ། །ཞེས་སོ། །ལྟ་བསྒོམ་སྤྱོད་འབྲས་དམ་ཚིག་ལྔ།
ང་ཉིད་ཕག་མོ་ལྟ་བ་སྟེ། ། ང་སྒོམ་པ་རྡོ་རྗེ་མཁའ་འགྲོ་མ། །སྤྱོད་པ་
རིན་ཆེན་མཁའ་འགྲོ་མ། །(༦༩བ)འབྲས་བུ་པདྨ་མཁའ་འགྲོ་མ། །
དམ་ཚིག་ལས་ཀྱི་མཁའ་འགྲོ་ཡིན། །ཞེས་སོ། །ཐ་མལ་བུད་མེད་ལབ་
སྒྲོན་ང༌། །ཡེ་ཤེས་མཁའ་འགྲོ་གཙོ་འཁོར་ལྔ། །རྣམ་ཤེས་ང་ཉིད་ཕག་
མོ་ལ། །གཟུགས་ཕུང་སངས་རྒྱས་མཁའ་འགྲོ་མ། །ཚོར་བ་རིན་ཆེན་
མཁའ་འགྲོ་མ། །འདུ་ཤེས་པདྨ་མཁའ་འགྲོ་མ། །འདུ་བྱེད་ལས་ཀྱི་
མཁའ་འགྲོ་གསལ། །བྱམས་སེམས་བཅུད་ལྔ་ང་ཉིད་ལ། །ཤ་རུས་
སངས་རྒྱས་མཁའ་འགྲོ་མ། །དྲོད་ནི་རིན་ཆེན་མཁའ་འགྲོ་མ། །ཁྲག་ནི་
པདྨ་མཁའ་འགྲོ་མ། །དབུགས་ནི་ལས་ཀྱི་མཁའ་འགྲོ་ཡིན། །དེ་ལྟར་ཐ་
མལ་ལབ་སྒྲོན་ང་། །སངས་རྒྱས་ཡབ་ལྔ་ཡུམ་ལྔ་དང༌། །དཔའ་བོ་
དཔའ་མོ་མཁའ་འགྲོའི་ཚོགས། །བཞུགས་སམ་འདུས་པའི་ཕོ་བྲང་ནི། །
ང་ཉིད་ཡིན་ནོ་སྐལ་ལྡན་བུ། །བརྟེན་བྱེད་ས་ཡི་ཕུང་པོ་ལ། །རྩི་བཅུད་
འདོད་དགུ་འབྱུང་བ་བཞིན། །ངའི་ཕུང་ཁམས་སྐྱེ་མཆེད་རྣམས། །ལྷ་
དང་ལྷ་མོའི་རང་བཞིན་ཡིན་ནོ་བུ། །དྲི་ལྡན་པདྨ་ཚལ་རབ་རྒྱས་པ་ནི།།
སྒྲ་ལྡན་བུང་བའི་ཚོགས་རྣམས་རང་བཞིན་འདུ། །དེ་བཞིན་ང་ཉིད་
གང་དུ་གནས་པའི་སར། །དཔའ་བོ་མཁའ་འགྲོ་སྤྲིན་བཞིན་འདུ་བ་
ཡིན་ནོ་བུ། །ཞེས་གསུངས་ཏེ། ཐོད་སྨྱོན་ན་རེ། ཨེ་མ་ཧོ། མ་དག་ངོ་

བོར་ཐ་མལ་བུད་མེད་ལ། །དག་སྣང་ངོ་བོར་རྡོ་རྗེ་ཕག་མོ་ཉིད། །
སངས་རྒྱས་རིགས་ལྔ་ཡུམ་ལྔ་དང་། །དཔའ་བོ་དཔའ་མོ་མཁའ་འགྲོའི་
( ༧༠་ན)ཚོགས༑ །བྱེ་བ་དཔག་མེད་འཕྲོ་ཞིང་འདུ། །གང་འདུལ་
ཐབས་མཁས་འཕྲིན་ལས་ཀྱིས། །གྲངས་མེད་འགྲོ་བ་འདྲེན་མཛད་མ། །
གངས་ཅན་ཁྲོད་འདིར་སྙིགས་མའི་དུས། །བཀའ་དྲིན་ཆེ་བའི་ཡུམ་
ཆེན་ལ། །བདག་སྒོ་གསུམ་གུས་པས་ཕྱག་འཚལ་ལོ། །སྨོན་ལམ་ལས་
དག་རྟེན་འབྲེལ་གྱིས། །བདག་ཀྱང་ཁྱེད་ཀྱི་སྲས་སུ་གྱུར། །ཐེག་ཆེན་
ཆོས་ཀྱི་བསྟན་ལ་འཇུག །དམ་ཆོས་བདུད་ཀྱི་གཅོད་ཡུལ་འདི། །མ་
ཅིག་ཇི་ལྟར་གསུངས་པ་བཞིན། །སྤར་ཟིན་བྱས་པས་ཉམས་སུ་བླངས།
རྟགས་དང་དྲོད་ཚད་གཉིས་ཀ་ལ། །བརྟན་ཐོབ་བྱུང་བ་བླ་མའི་དྲིན། །
ཡང་ཡང་དྲན་པ་བྱིན་གྱིས་རློབས། །དྲིན་ལན་འཁོར་མཐའ་མེད་པ་མ་
ཅིག་གིས། །དགོངས་པ་ཐུགས་ཀྱི་སྒོ་ཕྱེ་ནས། །གདམས་པ་གསུང་གི་
ཟབ་ཆོས་རྣམས། །ལུས་པ་མེད་པར་གནང་ལགས་ཀྱང་། །ད་རུང་
བཀའ་དྲིན་ཞུ་བ་ལགས། །ཞིང་སྐྱོང་མཁའ་འགྲོས་ལུང་བསྟན་པས། །
ལུས་མཆོད་སྦྱིན་ཇི་ལྟར་བྱེད་པའི་ཚུལ། །སྒྲིབ་མེད་གསལ་པོར་གནང་
བར་ཞུ། །བདག་དང་བདག་འདྲའི་འགྲོ་ཀུན་གྱིས། །ཡིད་གུས་ཤིང་བློ་
བརྟན་དང་བས་ཉན། །ཞེས་ཞུས་ཏེ། མ་ཡི་ཞལ་ནས། བུ་དད་པ་དང་
བརྩོན་འགྲུས་ཤེས་རབ་ལྡན་པའི་རིགས་སད་ལས་འཕྲོ་ལ་སྤྱོད་པའི་
མཚུངས་མེད་ཆོས་ལ་ངོམས་( ༧༠་བ) པ་མེད་པའི་སྐྱེས་བུ་དམ་པ་
ཉོན་དང་། ལུས་ཀྱིས་མཆོད་སྦྱིན་བྱེད་པ་སྔར་ནས་བཤད་པ་དེ་ཡིན་
ཀྱང་༑ ད་རུང་ལུས་མཆོད་སྦྱིན་བྱེད་པའི་རིམ་པ་དང་། ཁྱད་པར་

དམིགས་པ་དང་། དེའི་བྱེད་ཚུལ་རྣམས་ཞིབ་པར་ངས་བཤད་དོ།
ཡིད་ལ་བཟུང་དང་འདི་ལྟར་ཡིན་ནོ། །དེ་ཡང་འཁོར་བ་སྤྱི་དང་བྱེ་
བྲག་གི་ཆོས་ཐམས་ཅད་ཀྱི་དོན་ལ་དགེ་མི་དགེ་འབྱེད་པར་བྱེད་ཅིང་།
དལ་འབྱོར་རྙེད་དཀའ་འཇིག་སླ་དང༌། དོན་ཡོད་དོན་མེད་སོགས་རྒྱུ་
འབྲས་ལས་ཀྱི་རྣམ་གྲངས་ལེགས་པར་ཤེས་པ་དང་། ཁྱད་པར་དུ་ངའི་
ཆོས་ལུགས་བློ་ལ་ཆུད་ཅིང་ཐེག་ཆེན་གྱི་བློ་སྦྱོང་ནས་ཐར་པ་དོན་དུ་
གཉེར་བའི་གང་ཟག་རིག་པ་དང་ལྡན་པས། རི་ཁྲོད་རྟག་ཏུ་བྱེད་པ་
ལ༑ ཕུང་པོའི་མཆོད་སྦྱིན་གལ་ཆེ་སྟེ། དེ་ལྟ་བུའི་གང་ཟག་གི་ལུས་
མཆོད་སྦྱིན་གྱི་རིམ་པ་ལ་འཇུག་པར་བྱེད་པ་ལ་དོན་བདུན་ཏེ་ཉི་ཤུ་
རྩ་བཞིས་ཀྱང་ཚང་བའོ། །
དེ་ཡང་ཐོག་མར་སེམས་བསྐྱེད་ཅིང་མགྲོན་བསྡུ་བ་དང་གཅིག །
སྐྱབས་ཡུལ་བསྒོམ་ཞིང་ཚད་མེད་བཞི་ལ་བློ་སྦྱང་ཞིང་ཚོགས་ཞིང་
སྤྱན་དྲངས་པ་དང་གཉིས། ཡན་ལག་བརྒྱད་པས་ཕྱག་འཚལ་ཞིང་
མཆོད་པ་འབུལ་བ་དང་གསུམ། ལུས་སེམས་ཕྲལ་ཞིང་མཎྜལ་འབུལ་
བ་དང་བཞི། གསོལ་བ་བཏབ་ཅིང་བྱིན་རླབས་ཕབ་པ་དང་ལྔ། ལུས་
མཆོད་པར་འབུལ་ཞིང་སྦྱིན་པ་གཏོང་བ་དང་དྲུག །བསྔོ་བ་སྨོན་ལམ་
( ༧༡ ན)གྱིས་མཇུག་བསྡུ་བ་དང་བདུན་ཏེ། དེ་ཡང་དང་པོ་གཉན་
སའི་བྱེ་བྲག་ལེགས་པར་བརྟགས་ནས་དམིགས་པ་ནོན་པར་བྱས་ལ།
སྟན་བདེ་བར་འདུག་སྟེ།སེམས་བསྐྱེད་པའི་གཙོ་བོ་བརྒྱད་དང་
བཅས་པའི་སེམས་ཅན་ཐམས་ཅད་ཀྱི་དོན་དུ་སེམས་བསྐྱེད་པར་བྱེད་
དགོས་པའི་གཙོ་བོ་བརྒྱད་ནི། བདག་ལ་སྡང་བའི་དགྲ །གནོད་པའི་

བགེགས༑ བར་ཆད་བྱེད་པའི་རྐྱེན། ལས་གདོན། ལུས་གདོན། གཉན་
སའི་གདོན་དང་དྲུག །རྩ་བའི་ཕ་མ་གཉིས་དང་བརྒྱད་ཡིན་ཏེ། སྡང་
བའི་དགྲ་ཞེས་པ་ནི། བདག་གིས་མ་ལན་པ་ལ་བརྡུང་བཏགས་འཕྲོག་
བཅོམ་གཤེ་འབར་སྒྲོ་སྐུར་ངན་པ་སྣ་ཚོགས་བདག་ལ་བྱེད་པའི་
གཟུགས་ཅན་གྱི་མི་དང་། བདག་དང་མཐོང་སྣང་དང་། མིག་ལམ་དུ་
མི་འདྲ་བའི་ཆོ་འཕྲུལ་སྣ་ཚོགས་པ་སྟོན་ནས་བདག་འཇིགས་ཤིང་ཡ་
ང་ནས་བྲེད་ཅིང་དངངས་པ་དང་འདར་ཞིང་བ་སྤུ་གཡོ་བར་བྱེད་
པའི་གཟུགས་མེད་ཀྱི་ལྷ་འདྲེ་གང་ཡིན་པ་དེ་ལ་ནི་སྡང་བར་བྱེད་པའི་
དགྲ་ཟེར་རོ། །བདག་གི་ལུས་སེམས་ལ་ནད་དང་གདོན་གྱིས་ཉེན་པར་
བྱས་ནས་བདག་སྡུག་བསྔལ་བར་བྱེད་དུ་འཇུག་པ་གང་ཡིན་པ་དེ་ལ་
གནོད་པར་བྱེད་པའི་བགེགས་ཟེར་བའོ། །བདག་གི་ལུས་སྲོག་ཁ་རྗེ་
དབང་ཐང་བསོད་ནམས་དང་། ཐར་པ་བསྒྲུབ་པ་ལ་བར་དུ་གཅོད་
པར་བྱེད་པ་གང་ཡིན་པ་དེ་ལ་བར་དུ་གཅོད་པའི་རྐྱེན་ཟེར་བ་བ་
( ༧༡བ)ཡིན་ཏེ། ཕྱི་ཡི་གནོད་བྱེད་གསུམ་ཡིན་ནོ། །ལས་གདོན་ཞེས་
པ་ནི། ལྷན་ཅིག་སྐྱེས་པའི་མ་རིག་པའམ། ངའོ་སྙམ་པའི་བདག་འཛིན་
ནམ༑ མཉམ་པོར་འོང་བའི་བདུད་ཅེས་སམ། མིང་གང་ལྟར་བྱས་ཀྱང་
ཐར་པ་ཐོབ་ཏུ་མི་སྟེར་ཞིང་ཉེས་པ་ཐམས་ཅད་སྐྱེད་པར་བྱེད་པའི་རྩ་
བ༑མི་འདོད་པ་ཐམས་ཅད་འབྱུང་བའི་བློ་ཕྲའུ་ཤིན་ཏུ་རིག་དཀའ་
བའི་ཕུང་བྱེད་ཕུགས་སུ་ཉལ་ནས། ཚེ་རབས་ཐོག་མ་མེད་པའི་དུས་
ནས་ལས་ངན་པ་འབའ་ཞིག་ལ་བློ་སྦྱོར་བར་བྱེད་མཁན་དེ་ལ་ལས་ཀྱི་
གདོན་ཟེར་བ་ཡིན། བདག་གི་བར་དོའི་རྣམ་ཤེས་དྲི་ཟ་ཞེས་པ་དེ་

མའི་མངལ་དུ་ཞུགས་ནས། ལུས་འདི་ཡོངས་སུ་རྫོགས་པར་གྲུབ་པའི་
དུས་ནས་ནམ་ཞིག་འཆི་བའི་དུས་བྱེད་ཅིང་ཤ་རུས་པགས་པ་རྣམས་
སོ་སོར་མ་དབྱེའི་བར་དུ་ཤ་ཁྲག་ལས་གྲུབ་པའི་གདོས་པོ་འདིའི་
བདག་པོ་ང་ཡིན་ཟེར་བའི་མི་མ་ཡིན་གདུག་པ་ཅན་ཞིག་ཡོད་དོ། །
དེས་གདོན་གྱིས་སྣ་ཁྲིད་ནས་བདག་ལས་ངན་པ་ལ་སྦྱོར་བར་བྱེད་པ་
དེ་ལ་ནི་ལུས་གདོན་ཟེར་རོ། །བདག་གང་དུ་འདུག་པའི་གནས་པོ་དེ་
ལ་གཉན་སའི་གདོན་ཟེར་ཏེ། ནང་གི་གནོད་བྱེད་གསུམ་ཟེར་བ་དང་།
ཕྱི་ནང་གི་གདོན་དྲུག་གོ །དེ་ལྟར་གདོན་དྲུག་དང་ཁམས་གསུམ་
སེམས་ཅན་ཐམས་ཅད་ལ་ཕ་མར་མ་གྱུར་པ་མེད་ཅིང༌། ཕ་མ་ཡིན་
ཨང་སྙམ་ནས་ཕ་མར་བསྒོམ་དགོས་སོ། །ཁྱད་པར་དུ་ད་ལྟའི་ལུས་
འདི་བསྐྱེད་པའི་ཕ་མ་གཉིས་ལ་རྩ་བའི་ཕ་མ་ཟེར་ཏེ་( ༧༢ན)
གཅེས་པར་བཟུང་ནས། གདོན་དྲུག་དང་ཕ་མ་གཉིས་དང་བརྒྱད་
ཀྱིས་གཙོ་བྱས་པའི་ཁམས་གསུམ་གྱི་སེམས་ཅན་ཐམས་ཅད་འཁོར་བ་
སྤྱིའི་སྡུག་བསྔལ་དང་། ཁྱད་པར་དུ་ངན་སོང་གསུམ་གྱི་སྡུག་བསྔལ་
དང་༑ བྱེ་བྲག་ཏུ་སེམས་ཅན་རེ་རེའི་སྡུག་བསྔལ་ཕྲ་མོ་གང་དང་གང་
གིས་གདུངས་པ་ལ་སོགས་སྡུག་བསྔལ་མཐའ་དག་ལས་གྲོལ་ནས་བླ་
ན་མེད་པའི་བྱང་ཆུབ་ལ་འགོད་པར་བྱ་བའི་ཕྱིར་བདག་གིས་སངས་
རྒྱས་ཐོབ་པར་བྱ། དེའི་ཆེད་དུ་བདག་གིས་ཕྱག་རྒྱ་ཆེན་པོའི་གཅོད་
ཉམས་སུ་ལེན་པར་བྱེད་ཅིང་ཕུང་པོ་མཆོད་སྦྱིན་གྱི་རིམ་པ་ལ་འཇུག་
པར་བྱའོ་སྙམ་ནས། རང་དོན་གྱི་དྲི་མ་སྐྲའི་རྩེ་མོ་ཙམ་ཡང་མེད་པའི་
གཞན་ཕན་གྱི་བློ་ཐུན་མོང་མ་ཡིན་པ་དུང་ངེ་བ་གཅིག་མ་སྐྱེས་ཀྱི་

བར་དུ་བློས་སྦྱངས་ཤིང་ཡང་ཡང་སེམས་བསྐྱེད་པར་བྱའོ།།དེ་ལྟ་བུའི་
སེམས་དེ་མ་སྐྱེས་ཀྱི་བར་དུ་ཡང་ཡང་སྒོམ་པར་བྱེད་པ་དང་། དེ་ལ་
ངེས་པ་དུང་ངེ་བ་སྐྱེད་པ་དང་། སེམས་བསྐྱེད་དེའི་རྩི་མ་ཡལ་བའི་
ངང་ལ་སྣང་ཞིང་སྲིད་ཚད་ཀྱི་འབྱུང་པོ་ཐམས་ཅད་བདག་གིས་
མདུན་དུ་བསྡུས་ནས། འཁོར་བའི་སྡུག་བསྔལ་ལས་སྐྱོབ་པར་བྱ་བའི་
ཕྱིར་དུ། ལྷ་ཡང་དག་པ་དཀོན་མཆོག་གསུམ་ལ་སྐྱབས་སུ་འགྲོ་བར་
བྱའོ་སྙམ་སྟེ། དེ་ཡང་ཡང་དག་པར་རྫོགས་པའི་སངས་རྒྱས་དེ་ཡང་
ཡང་( ༧༢ བ) དག་དོན་གྱི་སྐྱབས་གནས་མཐར་ཐུག་ཡིན་པས། དེ་ལྟ་
བུའི་ཡང་དག་དོན་གྱི་དཀོན་མཆོག་གསུམ་ལ་སྐྱབས་སུ་སོང་ན།
འཁོར་བའི་སྡུག་བསྔལ་ལས་ངེས་པར་སྐྱོབས་པར་ནུས་ལ། གཞན་
འཇིག་རྟེན་པའི་ལྷ་རྫུ་འཕྲུལ་ནུས་པ་མཐུ་སྟོབས་དང་ལྡན་པ་དག་
ཡོད་ཀྱང་། ལྷ་དེ་རྣམས་ཁོང་རང་ཡང་འཁོར་བ་ལས་མ་གྲོལ་བའི་
སེམས་ཅན་ཡིན་པས་ན། འཇིག་རྟེན་པའི་ལྷ་ལ་སྐྱབས་སུ་འགྲོ་བ་མི་
བྱེད་པ་ཡིན་ཏེ། ལྷ་དེ་དག་གིས་གཞན་སེམས་ཅན་འཁོར་བ་ལས་སྐྱོབ་
པར་མི་ནུས་པ་མངོན་སུམ་དུ་གྱུར་པ་ཡིན་ཀྱང་། ལྷ་ཁོང་རང་ཡང་
འཁོར་བ་ལས་སྒྲོལ་བར་བྱེད་པའི་དེད་དཔོན་བདག་གིས་བྱེད་དགོས་
པས་ན། འཇིག་རྟེན་པའི་ལྷ་ལ་རེ་ལྟོས་མི་བྱེད་དོ། །དེ་བས་ན་ཡང་
དག་པར་རྫོགས་པའི་སངས་རྒྱས་ནི་མཐར་ཐུག་དོན་གྱི་སྐྱབས་གནས་
ཡིན་པས། དེ་ལ་སྐྱབས་སུ་འགྲོ་བར་བྱེད་ཅིང་། སྐྱབས་སུ་འགྲོ་བའི་
ཁྱད་པར་དུ་འབྱུང་པོ་མི་མ་ཡིན་གདུག་པ་ཅན་ལ་སོགས་པ་ཐམས་
ཅད་བདག་གིས་མདུན་དུ་བསྡུས་ནས། ལྷ་དཀོན་མཆོག་གསུམ་ལ་

སྐྱབས་སུ་འགྲོ་བར་བྱའོ་སྙམ་ནས། ཐོག་མར་ཕཊཿ དྲག་པོ་གསུམ་
བརྗོད་ཅིང་། རྐང་གླིང་ཡང་ལན་གསུམ་འབུད་པས་ལྷ་འདྲེ་བསྡུ་བར་
བྱའོ༑ །དེའང་རྐང་གླིང་མ་ཉམས་པའི་སྒྲ་སྙན་ལ་གྲིམ་པའི་སྐད་ངར་
དང་བཅས་པ་ལན་གསུམ་འབུད་དོ། །རྐང་མ་ཉམས་པ་ནི་མགོ་འཇུག་
གི་ཚིགས་སུ་མགོ་གཉིས་དང་བཅས་ཏེ། མདོག་དཀར་( ༧༣ན)རབ།
སྨུག་པོ་འབྲིང་། ཁྲ་བོ་ཐ་མ། ཐལ་སྐྱ་ལ་སོགས་ཕལ་པ་ལ་སྐྱོན་དུ་གྱུར་
པས་མི་རུང་ངོ་། ། ། །དབྱིབས་ནི་ཅུང་ཟད་གུག་པ་དང་རུས་པའི་གདོང་
གྲིང་གྲིང་པོ་ནང་ངོས་སུ་བྱིན་གྱིས་གུག་པ་དགོས་ལ། གཡས་གཡོན་དུ་
འཁྱོག་པ་དང་། དུམ་བུར་འཁྱོག་པ་དང་། ཐུམ་པོར་ཉག་པ་དང་།
གས་པ་སོགས་དང་། འཐུག་ལ་སུལ་མང་བ་དང༌། ཤིན་ཏུ་འཐུག་པ་
སྒུར་སྒུར་པོ་དང་། མ་གུག་ཅིང་ཤད་ཤད་པོ་དང་། ཧ་ཅང་ཡང་སྦོམ་
པ་དང་། སྐད་གྲིམ་པའི་ངར་མེད་ཅིང་འདོར་འདོར་པོ་དང༌། རྐང་
འོག་གི་སྣ་སོར་ཆུང་ཞིང་ལིས་ལིས་པོ་དང༌། རྐང་གིས་དཀྱུས་སུ་ཤོག་
མོ་མང་པོ་དོད་པ་དང་། བག་རྐོས་དང་། རྩུབ་ལོང་ལོང་པོ་དང་། ཟུར་
མང་བ་དང་། ལེབ་ལེབ་པོ་དང་། ལར་ཡང་མིག་ལམ་དུ་མི་སྡུག་ཅིང་
ཡིད་དུ་མི་འོང་བ་དེ་རྣམས་འཆང་དུ་མི་བཏུབ་བོ། །ལོ་བཅུ་དྲུག་ལོན་
པ་ཡན་དང་། དྲུག་ཅུ་ལོན་པ་མན་དང་། རང་ཤེད་རང་ལ་ཕབ་པ་
དང་༑ དམེ་དང་། མུ་གེ་དང་། ནལ་བ་དང་། རབས་ཆད་དང་། བཤན་
པ་དང་། ལྟོག་ཤི་དང་། དེས་ན་མཚན་ངན་གྱི་རྐང་འཆང་དུ་མི་རུང་།
རྐང་མགོ་མེད་པ་དང་།  ོགས་པ་ཅན་དང་། མཛེ་བོའི་རྐང་དང་།
ལྕགས་དང་། ཟངས་དང་། ཤིང་དང་། རྭ་ཅོ་དང་། དེ་རྣམས་ནི་རྐང་

ལ་ལྷན་ཅིང་འབུད་པ་རྣམས་ནི། རྐང་ཉམས་པ་ཡིན་ཅིང་འཆང་བར་
( ༧༣བ)མི་བྱ། ཁྱད་པར་དུ་གཡག་ནག་གི་རྭ་ནི་མནན་པ་བྱེད་པའི་
སྣོད་ཡིན་ཅིང་། ། རྫས་ངན་མ་རུང་བ་ཡིན་པས། དེ་རྐང་ལ་སྤྲད་ནས་
འབུད་ན་ཐོས་པ་པོ་གང་ཡིན་པ་དེས་སྒྲ་ལོག་པ་ཅན་དུ་ཐོས་ནས་
ཡིད་མི་བདེ་ཞིང་གནོད་པའི་སེམས་སྐྱེ་བར་བྱེད་པ་དང་། ལར་ཡང་
སྒྲ་དེ་གང་དུ་བསྒྲག་པའི་ཡུལ་ཕྱོགས་སུ་མི་དགེ་བ་སྣ་ཚོགས་འབྱུང་
བས་རྭ་ནག་སྤྲད་པའི་རྐང་དེ་ནི་གཏན་ནས་འཆང་བར་མི་བྱའོ། །མི་
རྐང་གླིང་བུ་འབུད་པའི་རྫས་ཡིན་ཀྱང་འཆང་དུ་མི་རུང་བའི་རྐང་དེ་
རྣམས་ནི་ཕར་ལ་འགོག་པའི་རྫས་དང་ཉེས་པ་སྣ་ཚོགས་བསྐྱེད་པའི་
རྫས་མཚན་ངན་ཡིན་པ་ཤེས་པར་བྱས་ལ་བརྟགས་པ་གལ་ཆེ་བ་ཡིན་
ནོ༑ །འཆང་དུ་རུང་བའི་སྐྱོན་དེ་རྣམས་མེད་ཅིང་ཡོན་ཏན་དང་ལྡན་
པ་དགོས་ཏེ། དེ་ཡང་སྐྱེས་བུ་ཞེ་སྡང་ཆེན་པོ་དང་ལྡན་པ་ཕ་རོལ་པོ་ལ་
བརྔམས་པའི་ངར་མ་དེའི་ངར་དེ་ཞི་མ་ཁོམ་ཞིང་ཕ་རོལ་ལ་བརྔམས་
པའི་བློ་དེ་ལ་རྟོག་པ་གཞན་སྐྱེ་མ་ཁོམ་པར་མཚོན་གྱིས་དྲལ་ཏེ་གསད་
པ་དང་། བུད་མེད་མཚན་ལྡན་དང་། བཙུན་པ་དམ་ཚིག་མ་ཉམས་པ་
དང་༑ སྐྱེ་བོ་རབ་ཏུ་དད་པ་དང་ལྡན་ནས་སྡིག་པ་བྱོལ་བ་དང་། བྱང་
ཆུབ་སེམས་དཔའི་རིགས་ཅན་སོགས་དང་། དེ་རྣམས་ལོ་བཅུ་དྲུག་
ལོན་ནས་དྲུག་ཅུ་མ་བརྒལ་བའི་བར་དང་། ཁྱད་པར་དར་ལ་བབ་
པའི་དུས་སུ་བློ་མ་ཉམས་པར་འཆི་བའི་རྐང་པ་གཡས་པ་ནི་དཔའ་
བོའི་འབོད་རྫས།( ༧༤ན) གཡོན་པ་ནི་དཔའ་མོའི་འབོད་རྫས་ཡིན་
ཏེ་རོ་དེའི་འོག་ཏུ་མ་སོང་ཞིང་སྟེང་དུ་གང་དུ་གུག་པ་དེ་འབྲོག་པར་

བྱའོ༑ །སྲབ་ལ་ཕྲ་ཞིང་དྭངས་པའི་ཚིག་མགོ་དང་པོ་སེར་བ་རུལ་པོ་
དང་།༑འོག་འབུར་ཆུང་བ་དང་གཉིས་ཀྱི་བར་དུ་གཅད་དེ། ཚིགས་
ཆུང་མ་ཉམས་པར་གླང་པོ་ཆེའི་སྣ་བུག་ལྟར་བྱའོ། །ཚིགས་མགོ་འོག་
མའི་རུས་འབུར་གཉིས་ཀྱི་གདོང་དུ་ཐེབས་ཆེན་ལྷན་པའི་མལ་ཙམ་
བྲུ་ལ་ཚིག་མགོ་མ་ཉམས་པར་བྱས་ནས་བར་དུ་འབྲེལ་བ་སྟེ་སེང་གེའི་
སྣ་སོར་ལྟར་བྱེད་དོ། །ཧྲིལ་ལེ་བོ་སྒང་གི་ཐུར་འདྲ་བ་བྱེད་དོ། །དཔའ་
བོའི་འབོད་རྫས་ནི་ཁྱད་པར་དུ་མཚོན་གྱིས་བསད་པའི་སྐྱེས་དར་
མའི་རྐང་ཡིན། མཁའ་འགྲོའི་འབོད་རྫས་ནི་བུད་མེད་མཚན་ལྡན་གྱི་
རྐང་ཡིན། མི་མིན་ཕལ་པའི་འབོད་རྫས་ནི། འཆང་དུ་རུང་བ་གང་
ཡང་ཡིན་པས། དེ་ལྟར་འཆང་དུ་རུང་བའི་རྐང་གིས་སྒྲ་དང་པོ་གཏོང་
བ་ལ། དམིགས་པའི་གོ་ཚུལ་འདི་གཏང༌། ཀྱེེ་ཐམས་ཅད་ཉོན་ཅིག་
ཅེས་པའི་སྒྲ་འཕྲལ་གྲིམ་ཅིང་སྙན་པ་དེས་ཁམས་གསུམ་པོ་ཐམས་
ཅད་ཀྱིས་སངས་ཏེ་ཐོས་པས། ཐམས་ཅད་སོ་སོའི་ལས་སྤྱོད་ལ་མི་ཁོམ་
པ་ཅི་ཡོད་ཀྱང་ལས་ཀྱི་འཕྲོ་བཅད་དེ། ཐམས་ཅད་དཀྲོང་སྟེ་ཉན་ནས་
འདིར་འོངས་སྤྲོ་བའི་བློ་བུན་གྱིས་སྐྱེས་པར་བསམ། དུང་གཉིས་པ་ནི།
ཀྱཻ་( ༧༤བ) ཐམས་ཅད་འདིར་འདུས་ཤིག །ཅེས་པའི་སྒྲ་ཐོས་པར་
བསྒོམ༑ དེས་ཐམས་ཅད་ཟིང་སྟེ་རང་རང་ཕྱོགས་ནས་བྱུང་བར་
བསམ༑ དུང་གསུམ་པ་ནི། ཐམས་ཅད་འུར་གཅིག་འདུས་ནས་བདག་
གི་མདུན་དུ་ཤིང་ཆེན་པོ་ལ་མི་ཐམས་ཅད་འདུས་པ་བཞིན་དུ་འདུས་
ནས༑ ཐམས་ཅད་བདག་ལ་དད་ཅིང་འདུད་པར་བྱས་ནས་གུས་པ་
ཕུལ་བར་བསམ་ནས་ཕཊཿགསུམ་བརྗོད་པས་ཡང་དམིགས་པ་དུང་

དང་མཚུངས་ལ། གཉིས་པ་དེ་ལྟར་བསྡུས་པའི་མགྲོན་རྣམས་འཁོར་
བའི་སྡུག་བསྔལ་ལས་སྐྱོབ་པར་བྱ་བའི་ཆེད་དུ་དཀོན་མཆོག་གསུམ་
ལ་སྐྱབས་སུ་འགྲོ་བར་བྱེད་པའི་སྐྱབས་ཡུལ་དཀོན་མཆོག་གསུམ་
མདུན་གྱི་ནམ་མཁར་བསྐྱེད་ཅིང་དམིགས་ཡུལ་གོང་ལྟར་གསལ་
གདབ་བར་བྱ་སྟེ་དང་པོའོ། །
གཉིས་པ་ནི། དེ་ཡང་ཕྱིའི་དཀོན་མཆོག་གསུམ་དང་། ནང་གི་དང་།
གསང་བ་དང་། དེ་ཁོ་ན་ཉིད་དང་། ཉེ་བའི་དཀོན་མཆོག་དང་ལྔ་ལས།
དང་པོ་ནི། རང་གི་དཔྲལ་བའི་ཐད་དུ་ཕར་ལ་ཁྲུ་གང་ཙམ་གྱི་རིང་བ་
ཡར་ལ་ལུས་གང་ཙམ་གྱི་མཐོ་བའི་སར། རང་བཞིན་ལྷུན་གྲུབ་ཀྱི་
གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབས་དང་བཅས་པའི་
དབུས་སུ་སེང་གེ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་ཡངས་ཤིང
རྒྱ་ཆེ་བའི་སྟེང་དུ་སྣ་ཚོགས་པདྨ་འདབ་མ་བཞི་པ་མུ་ཁྱུད་དང་བཅས་
པའི་ལྟེ་བར་ཟླ་བའི་དཀྱིལ་འཁོར་ཉ་གང་བ་ལྟ་བུའི་སྟེང་དུ། ཡུམ་
ཆེན་མོ། དེའི་དབུ་སྟེང་དུ་ཤཱཀྱ་ཐུབ་པ། དེ་གཉིས་ཀ་ཡང་སོ་སོའི་
( ༧༥ན)ཞལ་ཕྱག །སྐུ་མདོག་རྣམས་རང་རང་ནས་བཤད་པ་བཞིན་
བསྒོམ་པའི་ཟླ་གདན་གྱི་མུ་ཁྱུད་ལ་ཕྱོགས་བཅུའི་སངས་རྒྱས་རྣམས་
དང་༑ ཐུབ་པའི་དབུའི་སྟེང་གི་ཕྱོགས་བཞིར་རྒྱུད་སྡེ་བཞིའི་ལྷ་ཚོགས་
རྣམས་བཞུགས་པར་བསམ་པ་ནི། སངས་རྒྱས་དཀོན་མཆོག །མདུན་
གྱི་པད་མ་ལ་ང་ཉིད་མཁའ་འགྲོ་མཐིང་ག་ལ་རིགས་བཞིའི་མཁའ་
འགྲོས་བསྐོར་བ་དང་། གཡས་ཀྱི་པདྨ་ལ་བྱང་ཆུབ་སེམས་དཔའ་ཉེ་
བའི་སྲས་བརྒྱད་དང་། གཞན་ཡང་བྱང་ཆུབ་སེམས་དཔའི་དགེ་

འདུན་དར་དང་རིན་པོ་ཆེས་བརྒྱན་པ་རྣམས་བཞུགས་པ། གཡོན་གྱི་
པད་འདབ་ལ་ཤཱ་རིའི་བུ་དང་མོའུ་འགལ་གྱི་བུ་ལ་སོགས་ཉན་ཐོས་ཀྱི་
ད གེ ་འ དུ ན ་ད བུ ་རེག ་ཞ བ ས་རྗེན་ཆོས་གོས་གསུམ་དང་ལྡན་པ།
མཁར་བསིལ་ལྷུང་བཟེད་བསྣམས་པ། དེ་ཐམས་ཅད་ཡུམ་ལ་འདུད་
པའི་ཚུལ་དུ་བཞུགས་པ། དེ་ཐམས་ཅད་ཀྱི་སྟེང་དུ་བཀའ་བརྒྱུད་ཀྱི་བླ་
མ་རྣམས་པད་སྤུངས་ལྟར་བཞུགས་པ་རྣམས་དགེ་འདུན་དཀོན་
མཆོག །རྒྱབ་ཀྱི་པད་འདབ་ལ་བཀའ་ཤེས་རབ་ཀྱི་ཕ་རོལ་ཏུ་ཕྱིན་པའི་
ཡི་གེའི་ཚོགས་རྣམས་དང་། ཕ་རོལ་ཏུ་ཕྱིན་པའི་དོན་སྔགས་དང་ལྷན་
ཅིག་ཏུ་དྲིལ་བའི་སྙིང་པོ་ཕྱག་རྒྱ་ཆེན་པོ་གཅོད་བདུད་བཞི་ལམ་ཁྱེར་
གྱི་མན་ངག་གི་ཡི་གེའི་ཚོགས་དང་། གཞན་བཀའ་ཡང་དག་པའི་ཡི་
གེའི་ཚོགས་( ༧༥བ)དང་བཅས་པ་ཐམས་ཅད་གླེགས་བམ་གྱི་རྣམ་
པ་ཁྲ་ཧྲིག་ཧྲིག་ཡོད་པ་ཐམས་ཅད་ཀྱི་རང་བཞིན་ཡི་གེའི་སྒྲ་རང་
གྲགས་སུ་འུར་འུར་གྲགས་པ་ཆོས་དཀོན་མཆོག །པདྨའི་མུ་ཁྱུད་
གཡས་སུ་ཕོ་རྒྱུད་ཀྱི་ཆོས་སྐྱོང་། གཡོན་དུ་མོ་རྒྱུད་ཀྱི་ཆོས་སྐྱོང་། དཔའ་
བོ་རྒྱ་མཚོ། དཔའ་མོ་རྒྱ་མཚོ། དམ་ཅན་རྒྱ་མཚོ་དང་བཅས་པས་
བསྐོར་ནས་བཞུགས་པ་ནི་ཡོངས་སུ་གྲགས་པའི་ཕྱིའི་དཀོན་མཆོག་
གསུམ་ཟེར་བའོ། །ཐེག་པ་གསུམ་ཀའི་ལུགས་སོ། །རང་གི་སེམས་ལྷར་
བསྒོམས་པའི་ཡིད་སྐད་ཅིག་ཀྱང་མི་འབྲལ་བ་དེ་སངས་རྒྱས་དཀོན་
མཆོག །ངག་གིས་ཡི་དམ་ལྷའི་སྙིང་པོ་རྒྱུན་མི་བཅད་པ་དང་། རླུང་
འཇུག་གནས་བཏང་གསུམ་སྐུ་གསུང་ཐུགས་ཀྱི་སྙིང་པོ་ཡི་གེ་གསུམ་
དང་མི་འབྲལ་བར་བྱ་སྟེ། དེ་ཡང་རླུང་ཚུར་འཇུག་པ་ཨོཾ་གྱི་རྣམ་པར་

འཇུག་ལ། རླུང་གནས་པ་ཨའི་རྣམ་པར་གནས། རླུང་ཕྱིར་བཏང་བ་ཧཱུཾ་
གིས་རྣམ་པར་འབྱུང་བ་དེ་ལ་རྒྱུན་དུ་སྐྱོང་ཞིང་ངག་བཟླས་ཀྱང་རྒྱུན་
དུ་བཟླས་པ་དེ་ཆོས་དཀོན་མཆོག །ལུས་སྤྲུལ་པའི་དགེ་སྦྱོང་དུ་ངེས་
པར་གནས་པ་དེ་དགེ་འདུན་དཀོན་མཆོག་སྟེ། ནང་གི་དཀོན་མཆོག་
གསུམ་མོ། །ཉོན་མོངས་པ་དུག་ལྔ་ལ་སོགས་པའི་ཉོན་མོངས་པ་ཐམས་
ཅད་རང་སར་སློང་ནས་ཡེ་ཤེས་སུ་འཆར་ནས་འོང་བ་དེ་སངས་རྒྱས་
དཀོན་མཆོག །ཉོན་མོངས་ཡེ་ཤེས་སུ་ཤར་བའི་བདེ་བ་(༧༦ན)དེ་
རང་གིས་མྱོང་ནས་ངག་རྡོ་རྗེའི་གླུ་མཛོད་རྡོལ་བ་དེ་ཆོས་དཀོན་
མཆོག །དེའི་དགེ་བ་དེ་ལ་དུས་རྒྱུན་དུ་གནས་ཤིང་གཞན་ལ་ཕན་པ་
དེ་དགེ་འདུན་དཀོན་མཆོག་སྟེ། གསང་བའི་དཀོན་མཆོག་གསུམ་ཟེར།
དེ་ཡང་ཉོན་མོངས་པ་ཐམས་ཅད་དང་བྲལ་བའི་སེམས་ཉིད་དེ་རྐྱེན་
གང་གིས་ཡང་གཡོ་བར་མི་ནུས་པར་བརྟན་པ་དེ་གསལ་ལ་སྒྲིབ་པ་
མེད་པའི་ངར་དང་ལྡན་པ་དེ་སངས་རྒྱས་དཀོན་མཆོག །གསལ་བའི་
ངར་དང་ལྡན་པ་དེ་ལ་སོ་སོར་རྟོགས་པའི་ཤེས་རབ་ཀྱིས་ཆོས་ཐམས་
ཅད་རབ་ཏུ་འབྱེད་པ་དེ་ཆོས་དཀོན་མཆོག །དེ་ལྟར་ཆོས་ཐམས་ཅད་
རབ་ཏུ་འབྱེད་པའི་ཤེས་རབ་ཀྱིས་སེམས་ཅན་ཐམས་ཅད་ཀྱི་མ་རིག་
པ་བསལ་ནས། རིག་པའི་ཡེ་ཤེས་སྟོན་པ་སངས་རྒྱས་ཀྱི་ས་ལ་ཁྲིད་པ་
དེ་དགེ་འདུན་དཀོན་མཆོག་སྟེ། དེ་ཁོ་ན་ཉིད་ཀྱི་དཀོན་མཆོག་གསུམ་
ཡིན་ནོ། །རང་གི་རྩ་བའི་བླ་མར་སངས་རྒྱས་ཀྱི་འདུ་ཤེས་བྱས་ནས་བླ་
མ་ལ་སངས་རྒྱས་སུ་འཛིན་པའི་བླ་མ་དེ་སངས་རྒྱས་དཀོན་མཆོག །བླ་
མ་དེའི་ཞལ་ནས་གསུངས་པའི་དམ་ཆོས་དེ་ཆོས་དཀོན་མཆོག །ཆོས་

ཀྱི་གྲོགས་པོ་སྣང་བ་དང་མཛད་སྤྱོད་མཐུན་པ་དེ་དགེ་འདུན་དཀོན་
མཆོག་སྟེ། ཉེ་བའི་དཀོན་མཆོག་གསུམ་ཡིན་ནོ། །དེ་ཡང་རང་ཉིད་
དཀོན་མཆོག་གསུམ་པོ་གང་ལ་བློ་གཏད་ཀྱང་རུང་ལ། འཁོར་དུ་
( ༧༦བ)བསྡུས་པ་གཞན་རྣམས་ནི་ཕྱིའི་དཀོན་མཆོག་གསུམ་པོ་ལ་
ངེས་པར་སྐྱབས་སུ་འགྲོ་དགོས་པ་དང་། བདག་གཞན་ཐམས་ཅད་
ཕྱིའི་དཀོན་མཆོག་གསུམ་ལ་སྐྱབས་སུ་འགྲོ་བར་བྱའོ། །དེའང་གནོད་
བྱེད་དྲུག་དང་ཕ་མ་གཉིས་དང་བརྒྱད་ཀྱིས་གཙོ་བྱས་པ་དང་། འཁོར་
དུ་བསྡུས་པ་དང་། ཁམས་གསུམ་གྱི་སེམས་ཅན་ཐམས་ཅད་འཁོར་
བའི་སྡུག་བསྔལ་ལ་འཇིགས་ནས། ལྷ་དཀོན་མཆོག་གསུམ་པོ་ལ་
སྐྱབས་སུ་འགྲོ་བར་བྱའོ་སྙམ་པའི་བློ་རྩེ་གཅིག་པ་བདག་གཞན་
ཐམས་ཅད་ལ་སྐྱེས་པར་བསམས་ནས། སེམས་རྩེ་གཅིག་པའི་སྒོ་ནས་
འདི་ལྟར་སེམས་བསྐྱེད་པར་བྱ་སྟེ། བདག་གཞན་ཐམས་ཅད་འཁོར་
བ་མ་སྟོང་བར་དུ་ལྷ་དཀོན་མཆོག་གསུམ་པོ་ཁྱེད་རང་མིན་པ་རེ་ས་
སྐྱབས་གནས་མེད་པས་ཁྱེད་རང་མཁྱེན་ནོ། །བདེ་རུང་སྡུག་རུང་།
མཐོར་གཏོང་། དམའ་གཏོང་། རྐྱེན་དང་བར་ཆད། གནོད་བྱེད་
གདོན་བགེགས་གང་བྱུང་ཡང་། དཀོན་མཆོག་གསུམ་པོ་ཁྱེད་རང་
མཁྱེན་ནོ་བསམ་ནས། ཤ་རུས་པའི་གཏིང༌། ཁོག་པའི་སྙིང་གི་དཀྱིལ།
རྐང་ལྷ་བའི་སྦུབ། ཡིད་སྤྲོ་བ་དང་བཅས་པའི་སྒོ་ནས། འཁོར་དུ་
བསྡུས་པའི་ལྷ་འདྲེ་རྣམས་ཀྱིས་ཀྱང་། བདག་གིས་གསོལ་བ་ཅི་ལྟར་
བཏབ་པ་བཞིན་དུ་ཐམས་ཅད་ཀྱིས་ཏི་རི་རི་གསོལ་བ་གདབ་པར་
བསམ་ནས། གནོད་བྱེད་དྲུག་དང་ཕ་མས་གཙོ་བྱས་པའི་སེམས་ཅན་

ཐམས་ཅད་དུས་( ༧༧ན) འདི་ནས་བཟུང་སྟེ་སངས་རྒྱས་མ་ཐོབ་
བར་དུ། བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །
ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ཡི་དམ་ལྷ་
ཚོགས་ལ་སྐྱབས་སུ་མཆིའོ། །མཁའ་འགྲོ་ཆོས་སྐྱོང་སྲུང་མ་ལ་སྐྱབས་སུ་
མཆིའོ༑ །བྱིན་གྱིས་བརླབས་པ་རྒྱ་ཆེན་པོ་མཛད་དུ་གསོལ། ཞེས་པ་
བརྒྱ་རྩ་གཅིག་གམ། ཉེར་གཅིག་བྱས་ལ། ཕཊཿཀྱི་སྒྲས་གསོལ་འདེབས་
ཞོ་གཅིག་ཅེས་པས་གསོལ་འདེབས་བཞག་གོ །དེ་ནས་དཀོན་མཆོག་
གསུམ་གྱི་ཞལ་ནས་རིགས་ཀྱི་བུ་ཁྱེད་རང་རྣམས་སྡིག་པ་མི་དགེ་བའི་
་སྤོངས་ལ་དད་གུས་རྒྱུན་མི་འཆད་དུ་གྱིས་དང་། སྐྱབས་མགོན་
དང་དཔུང་གཉེན་ངེད་ཀྱིས་བྱེད་པ་ཡིན་གསུངས་པར་བསམ། དེ་
ནས་སྐུ་གསུང་ཐུགས་ལས་འོད་ཟེར་སྣ་ཚོགས་བྱུང་ནས་བདག་གཞན་
རྣམས་ཀྱི་ལུས་ངག་ཡིད་གསུམ་ལ་ཕོག་པས། ལུས་ངག་ཡིད་གསུམ་གྱི་
ས་བསགས་པའི་སྡིག་སྒྲིབ་ཐམས་ཅད་དག །ལུས་ཤེལ་སྒོང་
བཞིན་དུ་དྭངས་སང་གིས་སོང་ནས་དཀོན་མཆོག་གསུམ་གྱི་སྐྱབས་
འོག་ཏུ་ཚུད་ཨང་སྙམ་པར་བྱས། དེའི་ངང་ལ་སྐྱབས་ཡུལ་གྱི་དཀོན་
མཆོག་གསུམ། སྐྱབས་མཁན་གྱིས་བདག་དང་དེར་འདུས་པའི་ལྷ་འདྲེ་
དང་། སྐྱབས་འགྲོའི་ངོ་བོ་གསུམ་མི་དམིགས་པ་སྟོང་པ་ཉིད་ཀྱི་ངང་
ལ་ལྷན་ནེ་བཞག་པ་དེ་ལ། སྐྱབས་བྱ་དང་སྐྱོབས་བྱེད་གཉིས་ཀ་
( ༧༧བ)དོན་དམ་དུ་འགྲུབ་པ་མེད་པར་བློ་ཐག་ཆོད་པ། ཡང་དག་
དོན་གྱི་སྐྱབས་འགྲོ་ཟེར་ཏེ། སྐྱབས་སུ་འགྲོ་བའི་མཆོག་ཏུ་གྱུར་པ་ནི།
ཡང་དག་དོན་གྱི་སྐྱབས་འགྲོ་དང༌། སྟོང་ཉིད་ཀྱི་ལྟ་བ་ཡང་ཡིན་པས།

སྐྱབས་སུ་འགྲོ་བའི་མཚན་ཉིད་དེ་ལྟར་དུ་ཤེས་པར་བྱའོ། །
དེ་ནས་ཚད་མེད་པ་བཞི་ནི། བྱམས་པ་ཚད་མེད་པ་དང་། སྙིང་རྗེ་
ཚད་མེད་དང་། དགའ་བ་ཚད་མེད་དང༌། བཏང་སྙོམས་ཚད་མེད་
དང་བཞི་སྟེ། དང་པོ་བྱམས་པ་ནི། རང་རེ་ལ་གནོད་བྱེད་ལ་སོགས་
པའི་སེམས་ཅན་ཐམས་ཅད་བདག་གི་ཕ་མར་མ་གྱུར་པ་ནི་གཅིག་
ཀྱང་མེད། དེའང་ལན་གྲངས་བསམ་གྱིས་མི་ཁྱབ་པ་ལམ་ཤ་སྟག་ཏུ་
བྱས་ནས་ལུས་ལོངས་སྤྱོད་ཐམས་ཅད་ལ་ལྟོས་པ་མེད་པར་བསྐྱངས་
པ་དང་། སྡིག་སྡུག་གཏམ་ངན་ལ་སོགས་པ་རྐྱེན་གང་ལ་ཡང་ལྟོས་པ་
མེད་པར་དཀའ་སྤྱད་དུ་མས་བསྐྱངས་པའི་སེམས་ཅན་ཐམས་ཅད་
བདག་གི་མ་ཡིན་ནོ་སྙམ་ནས་མ་དེ་རྣམས་སྡུག་བསྔལ་བར་མཐོང་
ནས༑ མ་དེ་རྣམས་ཀྱི་སྡུག་བསྔལ་དེ་བདག་གིས་བསལ་ཅིང་མ་དེ་
རྣམས་ལ་ཕན་གདགས་པར་བྱ་བའི་ཕྱིར་དུ། བདག་གི་ལུས་ལོངས་
སྤྱོད་དགེ་བའི་རྩ་བ་དང་བཅས་པ་ཐམས་ཅད་མ་དེ་རྣམས་ཀྱི་དོན་དུ་
བཏང་ནས་འཁོར་བ་མ་སྟོང་བར་སེམས་ཅན་རྣམས་ཀྱི་དོན་བྱས་ནས།
མ་རྒན་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དགེ་བ་
མཐའ་དག་དང་ལྡན་པར་བྱ་སྙམ་( ༧༨ན)པའི་སེམས་རྩེ་གཅིག་པ་
དུང་ངེ་བ་གཅིག་བྱེད་པ་ནི། སེམས་ཅན་ལ་དམིགས་པའི་བྱམས་པ་
ཟེར་ལ། དེ་ཡང་དོན་དམ་པའི་ངོ་བོར་གང་ཡང་གྲུབ་པ་མེད་ཀྱང་།
ཀུན་རྫོབ་ཙམ་དུ་མ་རྒན་སེམས་ཅན་འདི་རྣམས་ལ་བརྟེན་ནས་
བདག་གིས་བྱང་ཆུབ་ཐོབ་པར་བྱ་བའི་ཕྱིར་བདག་ལ་དྲིན་ཤིན་ཏུ་ཆེ་
བས་མ་འ འདི་རྣམས་ལ་ཕན་ངེས་པར་གདགས་པར་བྱ།དེ་ཡང་ཆོས་

ཐམས་ཅད་ལ་བདེན་པར་གྲུབ་པ་སྐྲའི་རྩེ་མོ་ཙམ་ཡང་མེད་པ་རྨི་ལམ་
སྒྱུ་མ་ལྟ་བུ་ཡིན་པར་མ་ཤེས་ནས། འཁྲུལ་སྣང་ལ་བདེན་པར་བཟུང་
ནས་ལས་མི་དགེ་བ་འགའ་ཞིག་བྱས་པའི་འབྲས་བུས་སྡུག་བསྔལ་
བཟོད་གླགས་མེད་པ་ཉམས་སུ་མྱོང་བའི་མ་འདི་རྣམས། བདག་
འཛིན་མ་རིག་པ་དང་ཕྲལ་ནས་རང་རིག་པའི་ཡེ་ཤེས་སྟོན་ནས་བྱང་
ཆུབ་ཀྱི་ལམ་ལ་དགོད་པར་བྱའོ་སྙམ་པ་ནི་ཆོས་ལ་དམིགས་པའི་
བྱམས་པ་ཟེར། དེ་ལྟར་བྱམས་པ་བསྒོམ་པའི་ཡུལ་མ་རྒན་སེམས་ཅན་
རྣམས་དང་། བྱམས་པ་བསྒོམ་མཁན་གྱི་བདག་དང་། བྱམས་པ་རང་
གི་ངོ་བོ་དང་གསུམ་རང་ངོས་ནས་མ་གྲུབ་པར་རང་རང་གི་ངོ་བོས་
སྟོང་ལ། སྟོང་པའི་མདངས་མ་འགག་པ་བྱམས་པའི་སེམས་དུང་ངེ་བ་
ཕན་སེམས་ཀྱིས་ངོ་བོ་ལྷང་ངེ་བ། དེ་ཡང་སྤྲོས་པའི་མཐའ་ཐམས་ཅད་
དང་བྲལ་ནས་གཉིས་འཛིན་མེད་པའི་ནམ་མཁའི་དཀྱིལ་ལྟར་གནས་
པ་ལ་རང་རིག་པའི་( ༧༨བ) རྒྱན་དང་ལྡན་པ་དེ་ལ་བྱམས་པ་ཆེན་
པོ་ཟེར། དམིགས་པ་མེད་པའི་བྱམས་པ་ཟེར། དེ་ལ་ཡུན་རིང་དུ་
བསྒོམས་ནས་རང་གི་བློ་དང་འདྲེས་དགོས་པ་ཡིན་པས། དེ་ལ་བྱམས་
པ་ཚད་མེད་པ་ཟེར་བ་ཡིན་ནོ། །དེ་ལྟར་བདག་ལ་དྲིན་ཆེ་བའི་མ་འདི་
རྣམས་མི་བདེ་ཞིང་སྡུག་བསྔལ་གྱིས་གདུང་སྟེ། སྡུག་བསྔལ་གྱིས་རྒྱུ་ལ་
གནས་ཤིང་སྡུག་བསྔལ་གྱི་འབྲས་བུ་ལ་སྤྱོད། སྡུག་བསྔལ་སྤངས་པའི་
ཐབས་ལ་མི་མཁས་ཤིང་སྡུག་བསྔལ་སྤངས་པའི་རྐྱེན་དང་མི་ལྡན་པ།
བླ་མ་མཚན་ཉིད་དང་ལྡན་པ་ལ་མི་བརྟེན་པར་ལོང་བ་སྣ་ཁྲིད་དང་
བྲལ་བ་ལྟ་བུའི་མ་འདི་རྣམས་ཀྱིས་རང་གི་ཤེས་པ་ལ་རང་དབང་མ་

ཐོབ་པས། ཉོན་མོངས་པ་དྲག་པོའི་དབང་གིས་བསྙོན་པ་ལྟ་བུར་
འདུག་ནས།མི་དགེ་བ་སྣ་ཚོགས་སྤྱོད་པའི་འབྲས་བུ་འཁོར་བ་སྤྱི་
དང་༑ ཁྱད་པར་ངན་སོང་གསུམ་གྱི་སྡུག་བསྔལ་ལ་བཟོད་གླགས་མེད་
པས་ཉམ་ཐག་ཅིང་དེ་ལ་རེ་ས་སྐྱབས་གནས་ནི་གཅིག་ཀྱང་མེད་ཅིང་།
སྡུག་བསྔལ་ལ་སྐད་ཅིག་གི་གོ་སྐབས་ཙམ་ཡང་མེད་པས་ཆུ་བོའི་རྒྱུན་
བཞིན་ཉམས་སུ་མྱོང་བའི་མ་འདི་རྣམས་སྙིང་རེ་རྗེ་སྙམ་ནས་མཆི་མ་
འཁྲུག་པ་ཙམ་དུ་བསྒོམ་པར་བྱ་སྟེ། དེ་ལྟར་སྡུག་བསྔལ་དང་ལྡན་པའི་
མ་འདི་རྣམས་ཀུན་འབྱུང་དང་སྡུག་བསྔལ་ལ་རྒྱན་དུ་མཐོང་ནས་
བདག་མེད་པ་ལ་བདག་ཏུ་བཟུང་། མེད་པ་ལ་ཡོད་པར་བཟུང་། མི་
རྟག་པ་ལ་རྟག་པར་བཟུང་། སྡུག་བསྔལ་ལ་བདེ་བར་བཟུང་ནས་ཚེ་
( ༧༩ན)འདིའི་འདོད་ཡོན་ཕུན་ཚོགས་རྨི་ལམ་ཙམ་ཞིག་ལ་ཆགས་
ཤིང་ཞེན་ནས། སླར་ངན་འགྲོའི་ལམ་དུ་ཞུགས་པའི་མ་འདི་རྣམས་
སྙིང་རེ་རྗེ། སྙིང་རེ་རྗེ། འདི་རྣམས་སྡུག་བསྔལ་མཐའ་དག་དང་བྲལ་
བར་བྱའོ་སྙམ་པ་ནི། སེམས་ཅན་ལ་དམིགས་པའི་སྙིང་རྗེ་ཡིན་ནོ། །
སྡུག་བསྔལ་དང་མ་བྲལ་བའི་མ་འདི་རྣམས་ཀྱི་བློ་ངོས་ལ་གཅེས་
འཛིན་དམ་པ་ཡོད་པས་མི་རྟག་པ་ནི་སྐད་ཅིག་ཀྱང་བློ་ལ་མི་ཤར་
ནས༑ ཆོས་གཅིག་བྱེད་པར་འདོད་ནའང་བདེན་འཛིན་འཁྲུལ་བའི་བློ་
ཕྱིན་ཅི་ལོག་གི་རྟོག་པ་དང་བཅས་པས། ཆོས་བྱས་པ་ལམ་དུ་མི་འགྲོ་
ཞིང་ཉོན་མོངས་པའི་སྣོན་བཏབ་ནས་ང་རྒྱལ་དང་དྲེགས་པ་སྐྱེ་བས་
སླར་ཡང་འཁོར་བའི་རྒྱུ་བླ་ན་མེད་པའི་མ་འདི་རྣམས་སྙིང་རེ་རྗེ།
སྙིང་རེ་རྗེ། སྙིང་རེ་རྗེ། དེ་ལྟར་བདེན་འཛིན་དག་མ་བྲལ་བའི་མ་འདི་

རྣམས་སྡུག་བསྔལ་གྱི་རྩ་བ་བདེན་འཛིན་དང་བྲལ་ནས་བདེན་མེད་
རྟོགས་པར་བྱེད་པ་རང་རིག་པའི་ཤེས་རབ་བསྟན་ནས་ཆོས་ཐམས་
ཅད་རབ་ཏུ་འབྱེད་པར་བྱེད་ནས། སྡུག་བསྔལ་དང་སྡུག་བསྔལ་གྱི་རྒྱུ་
ཐམས་ཅད་དང་ཕྲལ་ནས་སངས་རྒྱས་ཀྱི་ས་ལ་དགོད་པར་བྱའོ་སྙམ་
པ་ནི་ཆོས་ལ་དམིགས་པའི་སྙིང་རྗེ་ཡིན་ནོ། །
དེ་ཡང་སྙིང་རྗེ་སྐྱེ་ཡུལ་སེམས་ཅན་དང་། སྐྱེ་མཁན་གྱི་བདག་དང་།
སྙིང་རྗེའི་ངོ་བོ་གསུམ་རང་བཞིན་གྱིས་གྲུབ་པ་མེད་པས་རང་རང་གི་
ངོ་བོས་སྟོང་པའི་སྟོང་པ་( ༧༩བ) ཉིད་ཀྱིས་མདངས་མ་འགག་པ་
སྙིང་རྗེ་ཆེན་པོའི་སེམས་དུང་ངེ་བ་དེ་གཉིས་འཛིན་དང་བྲལ་བའི་
གཤིས་ནམ་མཁའ་དང་མཚུངས་པ་དེ་ལ་དམིགས་པ་མེད་པའི་སྙིང་
རྗེ་ཟེར། སྟོང་ཉིད་སྙིང་རྗེའི་སྙིང་པོ་ཅན་ཟེར་ཏེ་སྙིང་རྗེ་ཚད་མེད་པ་
ཟེར་བ་ཡིན་ནོ། །
དེ་ལྟ་བུའི་བྱམས་པ་དང་སྙིང་རྗེ་རྒྱུད་ལ་མ་སྐྱེས་པའི་རྐྱེན་གྱིས་
སེམས་ཅན་ཐམས་ཅད་ལ་མ་དྲིན་ཅན་ཡིན་པར་མ་ཤེས་ནས། དགྲ་
གཉེན་དུ་བཟུང་ནས་ལས་ངན་པའི་དབང་གིས་འཁོར་བའི་ག་
བསྔལ་དཔག་མེད་མྱོང་བའི་མ་འདི་རྣམས་ཀྱིས་སྡུག་བསྔལ་དེ་བདག་
གིས་ཁུར། བདག་གི་བདེ་དགེ་ཐམས་ཅད་སེམས་ཅན་ཐམས་ཅད་ལ་
ལྡན་ན་རེ་དགའ་ཨང་། མ་འདི་རྣམས་བདེ་བ་ལ་དགོད་པའི་ཕྱིར་དུ་
འཁོར་བ་མ་སྟོང་གི་བར་དུ་མ་འདི་རྣམས་ཀྱི་སྡུག་བསྔལ་དང་སྡུག་
བསྔལ་གྱི་རྒྱུ་འབྲས་སྡིག་པ་དང་སྡིག་པའི་རྒྱུ་འབྲས་དང་བཅས་པ་
བདག་ལ་སྨིན་ནས་མ་འདི་རྣམས་བདེ་བ་ཕུན་སུམ་ཚོགས་པ་ལ་གྱུར་

ན་རེ་དགའ་སྟེ། བདག་གི་ལུས་ལོངས་སྤྱོད་ཁ་རྗེ་དབང་ཐང་དུས་
གསུམ་གྱི་དགེ་རྩ་དང་བཅས་པ་མ་འདི་རྣམས་ཀྱི་དོན་དུ་བཏང་ནས་
རང་གི་ཞི་བདེ་སྐད་ཅིག་ཀྱང་མི་བསྒྲུབ་པར་ལུས་སྲོག་ལ་ལྟོས་པ་མེད་
པར་སེམས་ཅན་གྱི་དོན་བྱས་ནས་མ་འདི་རྣམས་བདེ་བ་དང་བདེ་
བའི་རྒྱུ་མཐའ་དག་དང་ལྡན་པར་བྱའོ། །སྙམ་པའི་དགའ་བ་བསྒོམ་
པར་བྱ་སྟེ། དེའང་སེམས་ཅན་ཐམས་ཅད་སྒོས་སུ་གནོད་( ༨༠་ན)
བྱེད་དང༌། དེ་རྣམས་ཀྱི་དོན་གྱི་ཕྱིར་བདག་ལ་ན་ཚ་སྡུག་བསྔལ་རྐྱེན་
དགྲ་བགེགས་གང་བྱུང་ཡང་སེམས་ཞུམ་པ་མེད་པར་སེམས་ཅན་
ཐམས་ཅད་ཀྱི་སྡུག་བསྔལ་དེ་བདག་ལ་སྨིན་ནས་བདག་སྡུག་བསྔལ་
འདི་ལྟ་བུ་དང་ལྡན་པ་ཡང་རེ་དགའ། སེམས་ཅན་སྡུག་བསྔལ་ཅན་
རྣམས་སྡུག་བསྔལ་དང་བྲལ་ནས་བདེ་བ་ཁྱད་པར་ཅན་ལ་གནས་
པར་གྱུར་པ་འདི། དེ་བས་ཀྱང་རེ་དགའ་སྙམ་པའི་བློ་ཐུན་མོང་མ་
ཡིན་པ་གཅིག་འབྱུང་བར་བྱེད་དགོས་པ་ཡིན། དེ་ལྟ་བུའི་དགའ་བདེ་
ཕྱོགས་རིས་ཅན་དུ་མ་ཤོར་བ་གལ་ཆེ་བ་དང་། དེ་ཐམས་ཅད་ཀྱང་
བདེན་འཛིན་མེད་པས་རྨི་ལམ་སྒྱུ་མ་ལྟ་བུར་ཤེས་པ་ལ་དགའ་བ་ཚད་
མེད་ཟེར་བ་ཡིན་ནོ། །   
དེ་ལྟར་བྱམས་པ་དང་སྙིང་རྗེ་དང་དགའ་བ་གསུམ་གྱི་སྒོ་ནས་
སེམས་ཅན་ལ་ཕན་གདགས་པའི་སེམས་བརྩེ་བ་ཆེན་པོས་སེམས་ཅན་
ལ་ཆགས་པ་ཆེན་པོ་ཡོད་པའི་སེམས་དེ་ཕྱོགས་རིས་མེད་ན་ཐེག་ཆེན་
གྱི་སེམས་བསྐྱེད་ཡིན་ཀྱང་། ཆགས་པའི་སེམས་བརྩེ་བ་ཅན་རང་ཉིད་
ཀྱང་རང་ཉིད་ཀྱི་ངོ་བོས་སྟོང་པས་སྟོང་ཉིད་ལ་ཆགས་པ་མེད་པའི་ངོ་

བོ་ཉིད་དེ་ལ་མ་ཆགས་པ་དབྱེར་མེད་པར་བྱེད་ནས་སེམས་ལ་གང་
ཤར་བ་དེ་བཞིན་དུ་གང་གིས་གཡོ་བ་མེད་པ་དེ་ཉིད་སྟོང་པའི་རང་
གཤིས་ཀྱི་སྟེང་དུ་བཞག་པ་ལ་ཕན་སེམས་ཀྱིས་( ༨༠་བ) སེམས་ཅན་
ལ་ཆགས་པའི་བློ་དྲིང་ངེ་བ་དེ་ཞི་ནས་ཆོས་ཉིད་དང་གཉིས་སུ་འགྲོ་
བ་གཅིག་འོང་བ་ལ་བཏང་སྙོམས་ཟེར་བ་གང་ཡིན་པ་དང་།སེམས་
ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་བའི་ཁུར་ཆེན་པོ་
བདག་གཅིག་པུ་ལ་བབས་སོ་སྙམ་པ་ནི་ལྷག་བསམ་ཟེར་བ་དང་།
སེམས་ཅན་ཐམས་ཅད་ལ་ཕན་པ་རྒྱ་ཆེན་པོ་གདགས་པའི་སེམས་དེ་
སེམས་ཅན་ལ་ཆགས་པ་དང༌། སྡང་བ་གཉིས་པོ་སྐྱེ་བོ་ཐ་མལ་བ་ལ་
ཡོད་པས།དེའང་ཆགས་སེམས་དང་སྡང་བ་གཉིས་ཀྱི་ཡུལ་སེམས་
ཅན་དང་། ཆགས་མཁན་དང་སྡང་མཁན་གྱི་བདག་དང་ཆགས་སྡང་
གཉིས་ཀྱི་ངོ་བོ་དང་གསུམ། རང་རང་གིས་ངོ་བོར་བཏགས་ཏེ། ཆགས་
ཡུལ་སེམས་ཅན་དེའི་ལུས་སེམས་དང་སྡུག་བསྔལ་གསུམ་རང་ངོས་
ནས་བདེན་པར་གྲུབ་མ་གྲུབ་ལེགས་པར་དཔྱད་པས། བདེན་པར་
གྲུབ་པ་མེད་པའི་དོན་རྙེད་དེ་འོངས་ནས་ཆགས་ཡུལ་མེད་པས་ན་
ཞེན་པ་མེད་པའི་བློ་བྲལ་ཆེན་པོ་ཤར་བ་ཡིན། དེ་བཞིན་སྡང་བ་ལ་
ཡང་ལུས་སེམས་སྡུག་བསྔལ་གསུམ་དུ་དཔྱད་པ་གཏོང་། གང་ཟག་
རང་གིས་ཀྱང་ལུས་སེམས་དང་སྡུག་བསྔལ་གསུམ་ལ་དཔྱད་པ་གཏོང་
བས༑ ད་ལྟར་བཞིན་བློ་བྲལ་ཆེན་པོ་ཤར་བ་ཡིན་པས། ཆགས་སྡང་
གཉིས་པོ་རང་སར་གྲོལ་ནས་ཆོས་ཉིད་སྟོང་པ་ཆེན་པོའི་(༨༡ན)》
ཀློང་དུ་རོ་མཉམ་པས་ན། ཆགས་སྡང་གཉིས་དང་བྲལ་བའི་བཏང་

སྙོམས་ཆེན་པོ་ཟེར་ཏེ། དེ་ལྟ་བུའི་དོན་རྣམས་ཤེས་པར་བྱེད་ཅིང་དེ་
ལྟ་བུའི་དོན་ལ་གནས་པར་བྱེད་པ་བཏང་སྙོམས་ཚད་མེད་པ་ཡིན་པ་
དང་བཅས་པའི་ཚད་མེད་པ་བཞི་ལ་བློ་ལེགས་པར་སྦྱངས་ཤིང་བློས་
སྨོས་པ་དང་། བློ་འཇུག་ནས་མཐར་བློ་འབྱོང་བར་བྱེད་དགོས་པ་ཡིན་
པ་ཤེས་པར་བྱེད་དོ། །
དེ་ནས་བདག་གཞན་གྱི་སྡིག་པ་སྦྱང་ཞིང་ཚོགས་བསགས་པའི་
ཡུལ་དམིགས་པ་ནི་འདི་ལྟར་སེམས་པར་གྱིས། ཁྱེད་རང་ཐ་མལ་བར་
བསམ་པའི་སྤྱི་བོར་རླུང་འཇུག་པ་ཙམ་གྱི་སྟེང་དུ་སྣ་ཚོགས་པདྨ་ཟླ་
བའི་གདན་གྱི་སྟེང་དུ་ང་ཉིད་ལོངས་སྤྱོད་རྫོགས་པའི་ཆ་བྱད་ཅན་སྐུ་
མདོག་དཀར་མོ་ཌཱ་མ་རུ་རྡོ་རྗེ་དྲིལ་བུ་འཛིན་པ་དཀྱིལ་ཀྲུང་གིས
བཞུགས་པའི་སྤྱི་བོར་ཨོཾ། མགྲིན་པར་ཨཿ ཐུགས་ཀར་ཧཱུཾ། ཧཱུཾ་ལས་འོད་
འཕྲོས་པས། སྔར་ནམ་མཁའི་ཡུམ་ཆེན་མོའི་ཐུགས་ཀར་ཕོག །ཡུམ་
ཆེན་མོའི་ཐུགས་རྒྱུད་བསྐུལ།ཐུགས་ཀ་ནས་འོད་ཟེར་ཕྱིར་འཕྲོས་
པས༑ འཁོར་གྱི་ལྷ་རྣམས་ཀྱི་ཐུགས་ཀར་ཕོག །ཐུགས་རྒྱུད་བསྐུལ། དེ་
རྣམས་ཀྱི་ཐུགས་ཀ་ནས་འོད་ཟེར་ཚུར་འདུས། ཡུམ་ཆེན་མོའི་ཐུགས་
ཀར་འདུས་ཏེ་འོག་མིན་གྱི་ཡུམ་ཆེན་མོའི་ཐུགས་རྒྱུད་བསྐུལ་ནས་
ཡུམ་ཆེན་མོ་ལ་( ༨༡ བ) སྲས་ཕྱོགས་བཅུའི་སངས་རྒྱས་དང་བཅས་
པ་སྤྱན་དྲངས་ཏེ་ཐོགས་པ་མེད་པར་འུར་གྱིས་བྱོན་ནས། སྐྱབས་ཡུལ་
རྣམས་ཀྱི་སྟེང་གི་མདའ་གང་ཙམ་གྱིས་ནམ་མཁའ་ལ་བཞུགས་པར་
སམས་ནས། ཨོཾ་སརྦ་ཏ་ཐཱ་ག་ཏ་ས་པཱ་རི་ཝཱ་ར་བཛྲ་ས་མཱ་ཡ་ཛཿ ཛཿ
༈ ཨོཾ་སརྦ་ཏ་ཐཱ་ག་ཏ་ས་པཱ་རི་ཝཱ་ར་ཨཎྷཾ་པྲ་ཏཱཾ་ཙྪ་ཡེ་སྭཱཧཱ། པཱ་ཏྱཾ། པུཥྤ།

དྷུ་པེ། ཨ་ལོ་ཀེ །གརྦྷེ། ནཻ་ཝིདྱེ། ཤཔྟ་ཨཿཧཱུྃ་སྭཱཧཱ། ཞེས་པས་མཆོད། ཛཿ
ཧཱུཾ་བཾ་ཧོ་ཞེས་པས་དམ་ཚིག་པ་ལ་བསྟིམ་སྟེ། དམ་ཚིག་པ་དང་འདྲེས་
པར་བསམ་ལ། ཡུམ་ཆེན་མོའི་ཐུགས་ཀ་ནས་འོད་ཟེར་འཕྲོས། འཁོར་
གྱི་ལྷ་རྣམས་ལ་ཕོག །འཁོར་གྱི་ལྷ་རྣམས་ཀྱི་ཐུགས་ཀ་ནས་འོད་འཕྲོས།
ཕྱོགས་བཅུ་ལ་སོགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་ནུས་པ་བསྡུས་ནས་ཚུར་ཡུམ་ཆེན་མོའི་ཐུགས་ཀར་
འདུས་ཏེ་དེ་ལ་འོད་ཟེར་ཁ་དོག་དཀར་དམར་མཐིང་གསུམ་ཡང་ཟེར།
དཀར་པོ་འོ་མའི་རྒྱུན་ལྟར་བྱུང་བས་བདག་དང་འཁོར་དུ་བསྡུས་
པའི་འབྱུང་པོ་རྣམས་དང་བཅས་པའི་སྤྱི་བོར་ཞུགས་པས་འཁོར་བ་
ཐོག་མེད་ནས་ལུས་ངག་ཡིད་གསུམ་གྱི་སྒོ་ནས་བསགས་པའི་སྡིག་
སྒྲིབ་མི་དགེ་བའི་བག་ཆགས་རྒྱུ་འབྲས་དང་བཅས་ལུས་ཀྱི་དྲི་མ་བཀྲུ་
བ་བཞིན་ནག་ནུར་ནུར་མར་ཐོན། མགོ་ནས་རིམ་པ་བཞིན་རྐང་པའི་
(༨༢ན)སེན་བྲག་སོགས་འོག་སྒོ་ནས་བུད་པས་ས་རིམ་པ་དགུའི་
འོག་ཏུ་འཆི་བདག་གི་བདུད་དམ་ལས་ཀྱི་གཤིན་རྗེ་ཞེས་པའམ། ལན་
ཆགས་པའི་བདག་པོས་མདོག་ནག་ལ་འཇིགས་པའི་གཟུགས་ཅན་
ཤིན་ཏུ་ཁྲོས་པའི་ཆ་བྱད་ཅན་ཁ་རབ་ཏུ་གདངས་པའི་ནང་དུ་ནག་
ནུར་གྱིས་སོང་བས་འཆི་བདག་ཚིམ་ནས་བདག་གིས་ལན་ཆགས་བྱང་
བར་བསམ་ཞིང་རང་གཞན་གྱིས་ལུས་ཤེལ་སྒོང་ལྟར་དག་ནས་དྭངས་
སངས་ཀྱིས་སོང་བར་བསམ། སྤྱི་བོའི་ང་ཉིད་ནམ་མཁའི་ཡུམ་ཆེན་
མོའི་མདུན་གྱི་ང་ཉིད་ལ་ཐིམ་པར་བསམ་ལ། རང་གཞན་ཐམས་ཅད་
ཀྱིས་སྡིག་སྒྲིབ་ཐམས་ཅད་དག་པས་ཐམས་ཅད་ལ་དད་པ་དུང་ངེ་བ་

སྐྱེས་ཨང་སྙམ་པའི་ངང་ལ་སེམས་གཡེང་བ་དང་བྲལ་བ་རྩེ་གཅིག་ཏུ་
སྒྲིམ་ནས་ཐམས་ཅད་ལངས་ཏེ་ཕྱག་འཚལ་བར་བསམ་པའོ། །
གསུམ་པ་འདི་ལྟར་བརྗོད་དོ། །རང་རིག་ཡེ་ཤེས་སྟོན་མཛད་པ། །
བླ་མ་རྣམས་ལ་ཕྱག་འཚལ་ལོ། །དངོས་གྲུབ་ངེས་པར་སྟེར་མཛད་པ། །
ཡི་དམ་ལྷ་ལ་ཕྱག་འཚལ་ལོ། །སྤངས་རྟོགས་ཕུན་སུམ་ཚོགས་པ་ཡི། །
སངས་རྒྱས་རྣམས་ལ་ཕྱག་འཚལ་ལོ། །ཞི་གྱུར་འདོད་ཆགས་བྲལ་བ་
ཡི༑ །དམ་ཆོས་རྣམས་ལ་ཕྱག་འཚལ་ལོ། །གང་ལ་ཕུལ་བའི་དོན་ཆེ་བ། །
དགེ་འདུན་རྣམས་ལ་ཕྱག་( ༨༢བ) འཚལ་ལོ། །བར་ཆད་ངེས་པར་
སེལ་མཛད་པ། །ཆོས་སྐྱོང་རྣམས་ལ་ཕྱག་འཚལ་ལོ། །ཇི་སྲིད་བྱང་ཆུབ་
མ་ཐོབ་བར། །ཁྱེད་རྣམས་ལ་ནི་གསོལ་བ་འདེབས། །ཁྱེད་རྣམས་ལ་ནི་
བདག་སྐྱབས་སོ། །འདོད་ཡོན་ལྔ་པོ་མཆོད་པར་འབུལ། །སྡིག་པ་མི་
དགེ་སོ་སོར་བཤགས། །འགྲོ་ཀུན་དགེ་ལ་རྗེས་ཡི་རང་། །ཆོས་ཀྱི་འཁོར་
ལོ་བསྐོར་དུ་གསོལ། །མྱ་ངན་མི་འདའ་བཞུགས་པར་གསོལ། །དགེ་རྩ་
སེམས་ཅན་དོན་དུ་བསྔོ་བར་བགྱི། །ཞེས་པ་ཡན་ལག་བརྒྱད་པ་ཕུལ་
ནས༑ ཕཊཿཀྱི་སྒྲས་གཏང་བས་ཐམས་ཅད་སྡོད་ཅིག་ཅེས་པའི་སྒྲ་ཐོས་
པས་ལངས་ནས་ཕྱག་འཚལ་བ་རྣམས་ཁྲིག་གེ་འདུག་པར་མོས་ལ། དེ་
ཡང་ནམ་མཁའི་ལྷ་ཚོགས་རྣམས་ལ་མཆོད་པ་རྒྱ་ཆེན་པོ་ཕུལ་ཏེ་
དམིགས་སུ་མེད་པ་ཡང་དག་དོན་གྱི་མཆོད་པ་ཤེས་དགོས་ཏེ། དེའང་
རང་གི་དབང་པོའི་ཡུལ་དུ་གྱུར་པ་ཐམས་ཅད་མཆོད་པའི་ལྷ་མོ་དང་
མཆོད་རྫས་སུ་གྱུར་ནས།  ཿ དམིགས་སུ་མེད་པའི་ལྷ་མོ་རྣམས་ཀྱིས་
དམིགས་སུ་མེད་པའི་མཆོད་རྫས་ཐོགས་ནས་མཆོད་པ་འབུལ་བར་

བློས་སྤྲུལ་ཏེ་ནམ་མཁའ་གང་བར་བསམས་ནས་འབུལ་བར་བྱ་སྟེ།
དེའང་སྟོང་གསུམ་རབ་འབྱམས་འཇིག་རྟེན་མཐའ་ཡས་མུ་མེད་བློས་
ཆུད་ཚད་ཀྱིས་གཟུགས་སུ་སྣང་ཚད་ཐམས་ཅད་ལྷ་མོ་སངས་རྒྱས་
སྒྲ་གྲགས་ཚད་ཐམས་ཅད་ལྷ་མོ་རྡོ་རྗེ་མཁའ་འགྲོར་བསམ།
( ༨༣ན)འགྲོར་བསམ། དྲི་ཐམས་ཅད་ལྷ་མོ་རིན་ཆེན་མཁའ་འགྲོར་
བསམ༑ རོ་ཐམས་ཅད་ལྷ་མོ་པདྨ་མཁའ་འགྲོར་བསམ། རེག་བྱ་ཐམས་
ཅད་ལྷ་མོ་ལས་ཀྱི་མཁའ་འགྲོར་བསམ་སྟེ། དེ་ཡང་གཟུགས་སངས་
རྒྱས་མཁའ་འགྲོ་ཞེས་པ་ཡང་བློ་བྲལ་ཕྱག་རྒྱ་ཆེན་པོའི་དོན་ལ་ཟེར་བ་
ཡིན་ཏེ། དེ་ཡང་འདུས་མ་བྱས་པའི་ཆོས་ཐམས་ཅད་རྟོག་མེད་བདེ་བ་
ཆེན་པོའི་མཆོད་པ་ཡིན་པར་ཤེས་པར་བྱའོ། །སྒྲ་རྡོ་རྗེ་མཁའ་འགྲོ་
འཁོར་འདས་ཀྱི་ཆོས་ཐམས་ཅད་ལ་བདེན་པར་གྲུབ་པ་མེད་པ་སྤྲོས་
པ་མེད་པའི་མཆོད་པ་ཡིན་པར་ཤེས་པར་བྱའོ། །དྲི་རིན་ཆེན་མཁའ་
འགྲོ་ཞེས་པ་ཡང་སྣང་བ་རེས་མེད་སྣ་ཚོགས་སུ་ཤར་བ་ལ་ཟེར་ཏེ་
དེའང་གཟུང་འཛིན་དང་བྲལ་བ་ཆགས་ཞེན་མེད་པའི་མཆོད་པ་ཡིན་
པར་ཤེས་པར་བྱའོ། །རོ་པདྨ་མཁའ་འགྲོ་ཞེས་པ་ཡང་ཆགས་པ་མེད་
པ་ལ་ཟེར་ཏེ་སྐྱོན་བྲལ་མཉམ་པ་ཉིད་ཀྱི་མཆོད་པ་ཡིན་པར་བེས་ང
བྱའོ༑ །རེག་བྱ་ལས་ཀྱི་མཁའ་འགྲོ་ཞེས་པ་ཡང་དོན་དམ་པ་དང་ཀུན་
རྫོབ་ཀྱི་ཆོས་ཀྱི་རྗེས་སུ་འབྲང་བའི་རྩོལ་བ་ཐམས་ཅད་དང་བྲལ་བའི་
རྩོལ་བྲལ་ཆེན་པོ་ལ་ཟེར་ཏེ། དེ་ཡང་སྣང་བ་ལ་ཤར་ཚད་ཐམས་ཅད་
བྱར་མེད་རྟོག་མེད་གཉིས་( ༨༣བ) མེད་བརྗོད་མེད་རང་བྱུང་རང་

གྲོལ་ཆེན་པོའི་མཆོད་པ་ཡིན་པར་ཤེས་པར་བྱའོ། །
དེ་ལྟར་ཡུལ་ལ་སོགས་པ་ཐམས་ཅད་ཀྱིས་མཆོད་ཡུལ་མཆོད་
མཁན་མཆོད་པ་དང་བཅས་པ་རང་བཞིན་གྲུབ་པ་མེད་པའི་མཆོད་
སྤྲིན་དུ་ཤེས་པར་བྱེད་དགོས། དེ་ཐམས་ཅད་བསྡུས་ན་གསུམ་དུ་
འདུས་པས་སྐུ་གསུང་ཐུགས་སུ་ཤེས་དགོས་པ་ལ། ཡུམ་ལྔ་ཡང་གསུམ་
དུ་འདུས་པ་ཡིན་པས་དེའང་གཟུགས་དང་སྒྲ་དང་དྲན་རྟོག་དང་
གསུམ་ཡིན་ལ། གཟུགས་ནི་སྐུ་ཡིན། སྒྲ་ནི་གསུང་ཡིན། དྲན་རྟོག་
ཐུགས་ཡིན་ནོ། །དེ་ཡང་གཟུགས་སུ་སྣང་ཚད་ཐམས་ཅད་གཟུགས་ཀྱི་
ལྷ་མོ་མེ་ལོང་བསྣམས་པ་དཔག་ཏུ་མེད་པ་མོས་ནས་སྤྲོས་ཏེ། སེམས་
ཅན་ཐམས་ཅད་གཟུགས་ལ་ཞེན་པའི་ཞེན་པ་སྦྱངས། གཟུགས་ཀྱི་
བདེ་བ་དེས་བླ་མ་དཀོན་མཆོག་མཆོད། བླ་མ་དཀོན་མཆོག་མཉེས་
ནས་སྐུའི་དངོས་གྲུབ་སྣང་བ།། བདག་གཞན་ཐམས་ཅད་ཀྱི་སྡིག་སྒྲིབ་
དག་ནས་ལུས་བདེ་བ་ཆེན་པོའི་ཉམས་དང་ལྡན་ནས་སྐུའི་བྱིན་
རླབས་ལུས་ལ་ཞུགས་པར་བསམ་མོ། །སྒྲ་གྲགས་ཚད་སྒྲའི་ལྷ་མོ་པི་
ཝང་བསྣམས་པ་དཔག་ཏུ་མེད་པ་མོས་ནས་སྤྲོས་ཏེ། སེམས་ཅན་
ཐམས་ཅད་སྒྲ་ལ་ཞེན་པའི་ཞེན་པ་སྦྱངས། སྒྲ་སྙན་པའི་བདེ་བ་བླ་མ་
དཀོན་མཆོག་མཆོད། བླ་མ་དཀོན་མཆོག་མཉེས་ནས་གསུང་གི་བྱིན་
རླབས་ངག་( ༨༤ན) ལ་ཞུགས་པར་བསམ་མོ། །དྲན་རྟོག་ཐམས་ཅད་
ཆོས་ཀྱི་ལྷ་མོ་ཆོས་འབྱུང་བསྣམས་པ་དཔག་ཏུ་མེད་པར་མོས་ནས་
སྤྲོས་ཏེ། སེམས་ཅན་ཐམས་ཅད་ཀྱི་ལོག་པར་རྟོག་པ་སྦྱངས། རང་རིག་
པའི་ཡེ་ཤེས་ཤེས་རབ་ཆེན་པོ་བཞི་དང་ལྡན་པའི་བདེ་བ་ཆེན་པོ་བླ་

མ་དཀོན་མཆོག་མཆོད། བླ་མ་དཀོན་མཆོག་མཉེས་ནས་སྐུ་གསུང་
ཐུགས་ཀྱི་དངོས་གྲུབ་གནང་བས། བདག་གཞན་ཐམས་ཅད་ཀྱི་སེམས་
ཀྱི་སྡིག་སྒྲིབ་དག་ནས། སེམས་སྟོང་གསལ་བདེ་བ་ཆེན་པོའི་ཉམས་
དང་ལྡན་ནས་ཐུགས་ཀྱི་བྱིན་རླབས་སེམས་ལ་ཞུགས་པར་བསམ་མོ།
དེ་ཡང་མཐར་ལྷ་མོ་རྣམས་ཀྱང་རང་ལ་ཐིམ་པར་བསམས་ནས་
བདེ་སྡུག་ཐམས་ཅད་ཆོས་ཉིད་ཀྱི་ཀློང་དུ་མཉམ་པ་རང་བཞིན་གྲུབ་
པ་མེད་པའི་སྟོང་པ་ཆེན་པོ་ནམ་མཁའ་ལྟ་བུའི་ངང་ལ་རང་བཞིན་
གྱིས་གསལ་གདབ་པར་བྱས་ལ། ༈ སྟོང་གསུམ་རབ་འབྱམས་འཇིག་
རྟེན་གྱི། །གཟུགས་སུ་སྣང་བ་ཐམས་ཅད་ཀུན། །སྐུ་མཆོག་ཕྱག་རྒྱའི་
མཆོད་པར་འབུལ། །སྐུ་འགྱུར་བ་མེད་པའི་དངོས་གྲུབ་སྩོལ། །སྟོང་
གསུམ་རབ་འབྱམས་འཇིག་རྟེན་གྱི། །སྒྲ་རུ་གྲགས་པ་ཐམས་ཅད་ཀུན༎
གསུང་མཆོག་ཕྱག་རྒྱའི་མཆོད་པར་འབུལ། །གསུང་འགག་པ་མེད་
པའི་དངོས་གྲུབ་སྩོལ། །སྟོང་གསུམ་རབ་( ༨༤བ) འབྱམས་འཇིག་
རྟེན་གྱི། །ཡིད་ཀྱི་དྲན་པ་ཐམས་ཅད་ཀུན། །ཐུགས་མཆོག་ཕྱག་རྒྱའི་
མཆོད་པར་འབུལ། །ཐུགས་འཁྲུལ་བ་མེད་པའི་དངོས་གྲུབ་སྩོལ། །སྟོང་
གསུམ་རབ་འབྱམས་ཐམས་ཅད་ཀྱི། །བདེ་དང་སྡུག་བསྔལ་ཐམས་
ཅད་ཀུན། །གཉིས་མེད་ཕྱག་རྒྱའི་མཆོད་པར་འབུལ། །མཆོག་ཐུན་
གཉིས་ཀྱི་དངོས་གྲུབ་སྩོལ། །བདེ་ན་བདེ་བ་ཚོགས་སུ་བསྔོ། །ཕན་
བདེའི་ནམ་མཁའ་གང་བར་ཤོག །སྡུག་ན་སྡུག་བསྔལ་བདག་གིས་
ཁུར༑ །འཁོར་བ་སྡུག་བསྔལ་གྱི་རྒྱ་མཚོ་སྐེམ་པར་ཤོག །ཁམས་གསུམ་
སེམས་ཅན་བདེ་དང་ལྡན་པར་ཤོག །ཕཊཿ མཆོད་པ་འབུལ་མཁན་གྱི་

བདག །མཆོད་པའི་ཡུལ་མཆོད་པའི་ངོ་བོ། མཆོད་པའི་བྱེ་བྲག་ལས་
དང་བཅས་པ་རང་བཞིན་གྱིས་གྲུབ་པ་མེད་པའི་སྟོང་པ་ཉིད་ཀྱི་ངང་
ལ་བཞག་པར་བྱེད་པ་མཆོད་འབུལ་གྱི་དེ་ཉིད་ཡིན། 
བཞི་པ་ལུས་སེམས་ཕྲལ་བ་ལ་གཉིས་ཏེ། རྟེན་མེད་དུ་ཕྲལ་བ་
དང་། རྟེན་ཅན་དུ་ཕྲལ་བའོ། །དང་པོ་ནི། སེམས་སྐྱེ་འགག་གནས་
གསུམ་དང་བྲལ་བའི་སྟོང་པ་ཆེན་པོ་ནམ་མཁའི་དཀྱིལ་ལམ་རང
བཞིན་གྱིས་གྲུབ་པ་མེད་པ་མཐའ་ཐམས་ཅད་དང་བྲལ་བའི་སྟོང་པ་
ཉིད་ལ་མངའ་བརྙེས་པས། ལུས་ཀྱང་སྟོང་པའི་གཟུགས་བརྙན་ནམ་
བདེན་པར་གྲུབ་པ་མེད་པར་གོ་ཞིང་བདེན་མེད་དུ ་རྟོགས་ནས།
སེམས་ལུས་ལ་( ༨༥ན)མི་ཆགས། ལུས་སེམས་ལ་མི་ཆགས་པ་ནི། མ་
ཆགས་མི་ཆགས་ཆགས་པ་མེད་པར་མི་འགྱུར་རོ། །ཞེས་པའི་དོན་ཡང་
ལུས་སེམས་ལ་སོགས་གང་ལ་ཆགས་པ་དང་བྲལ་བ་དེ་ལ་ཟེར་བ་ཡིན་
།དེ་ལྟར་ལུས་སེམས་གཉིས་ལ་སོགས་པའི་ཆོས་ཐམས་ཅད་ལ་
ཆགས་པ་དང་མི་ཆགས་པ་གཉིས་ཀའི་བློ་དང་བྲལ་ནས། བློ་བྲལ་ཆེན་
པོའི་སྟོང་པ་ཉིད་ཅེས་བྱ་སྟེ། འཕོ་བྱ་འཕོ་བྱེད་མེད་པ་རྟེན་མེད་དུ་
ལུས་སེམས་ཕྲལ་བ་ཞེས་བྱ་བའོ། །
གཉིས་པ་སེམས་རྫས་སམ། དངོས་པོ་ཅན་དུ་དམིགས་ཤིང་དྲན་
པས་བཟུང་ཤེས་བཞིན་གྱིས་སྐྱོན་རིག་པའི་ངར་གྱིས་ལམ་མ་ནོར་
བའི་དབྱིངས་སུ་འདྲེན། ༧ རླུང་ཤུགས་ཅན་གྱི་སྟོབས་ཀྱིས་ཕུལ་ཏེ་
སེམས་ཉིད་ནམ་མཁའི་དབྱིངས་སུ་འཕངས་ནས།
བར་བྱ་སྟེ་དེའང་རྣམ་ཤེས་ཐིག་ལེ་ལ་བརྟེན་ནས་དམིགས་བཅས་སུ་
་དབྱིངས་སུ་འཕངས་ནས། ལུས་སེམས་ཕྲལ་
 

རྫས་ལ་གྲུབ་པའི་ཚུལ་གྱིས་སྤྱི་བོར་འཕོ་བར་བྱེད་པའི་ལུགས་འདི་
ལྟར་ཡིན་པས་ཡིད་ལ་ཟུངས་དང་བུ། ངས་ལེགས་པར་བཤད་དོ་ཉོན་
ཅིག་ཨང་།
༈ འོ་ན་རང་གི་བྱང་ཆུབ་ཀྱི་སེམས་ཀྱི་ཐིག་ལེ་དཀར་དམར་
གཉིས་གཅིག་ཏུ་འདྲེས་པ་ལས། བྱ་དང་པོའི་ཚང་གསར་པ་དེའི་སྒོ་ང་
ཙམ༑ དཀར་ལ་འཚེར་བ། སྣུམ་ལ་འདྲིལ་བ།( ༨༥བ)གསལ་ལ་
དྭངས་པ། འོད་ཀྱི་རང་བཞིན་འབར་བའི་རྣམ་པ་ཅན། ཆེ་ཆུང་མཐེའུ་
ཆུང་གིས་ཚིགས་མགོ་མ་ཙམ། མི་མཉམ་པ་མེད་ཅིང་ཤིན་ཏུ་ཟླུམ་པའི་
རྣམ་པ་ཅན་གཅིག་ཏུ་དམིགས་དགོས། དེ་ཡང་རྒྱ་གར་གྱི་པོ་ཏ་རིའི་
ལྷོ་ངོས་སུ་བྲག་སྔོན་པོ་བཻ་ཌཱུརྱ་མདོག་ལྟར་རབ་ཏུ་སྔོ་བ་ཡི། དཀྱིལ་དུ་
ཕུག་པ་བཟང་པོའི་དཔལ་ཞེས་བྱ་བ་དབྱིབས་ཆོས་འབྱུང་ལྟར་འདུག་
ཅིང་དམར་བ་འཇའ་འོད་སྣ་ལྔའི་རི་མོ་འཆར་ཞིང་འཇའ་ཚོན
འཁྲིགས་པའི་ཕུག་པ། ཤིན་ཏུ་བཟང་བ་ཡོན་ཏན་དུ་མ་དང་ལྡན་པ།
དཔའ་བོ་དང་དཔའ་མོ་མཁའ་འགྲོའི་ཚོགས་རྣམས་དུས་རྟག་ཏུ་
འདུས་པའི་ཕུག་པ་དེར། སྔར་ང་འདུག་པའི་དུས་སུ་ཙན་དན་གྱི་ཚལ་
ཆེན་པོའི་གསེབ་ཏུ། བྱོལ་བུ་ལྕོག་ཆུང་བྱ་བ་མདོག་སྔོ་ལྗང་གཤོག་པ་
གཉིས་དཀར་པོ་ཟླ་བའི་ཕྱེད་ལྟ་བུ་མཇུག་མ་ལེབ་མ་ལྔ་ཡོད་པ་ཁ་
དོག་སྣ་ལྔའི་རང་བཞིན་ཅན། རྐང་པ་ཉ་ཕྱིས་ཀྱི་མདོག་དང་མཚུངས་
ལ༑ སེན་མོ་དང་མཆུ་ནི་དཀར་པོ། མིག་དམར་ལ་མགྲིན་པ་ཡན་ཆད་
ཀྱི་མགོ་བོ་རྨ་བྱའི་མདོངས་ཀྱི་ཁ་དོག་དང་མཚུངས་པའི་སྤྱི་བོར་སྒྲོ་
འཇག་མ་གསུམ་ཁ་དོག་དམར་པོ་ལ་འོད་སྣ་ཚོགས་འབར་བའི་

གཙུག་ཕུད་དང་ལྡན་པ་གཅིག་ཡོད་པ་དེས། འབུ་སྦྲང་སྲོག་ཆགས་ཀྱི་
རིགས་མི་གསོད་ཅིང་ས་ལ་རྐང་པ་མི་འཇོག་ནས་མེ་ཏོག་དང་ལྗོན་
ཤིང་གི་ཁ་ལ་རྟག་ཏུ་( ༨༦ན) འདུག་ཅིང་། ཏཱ་རེ་དང་ཏུཏྟཱ་རེ་ཞེས་
པའི་སྐད་འགྱུར་ཤིན་ཏུ་སྙན་པ་དང་མི་འབྲལ་བར་བྱེད་པ་དང་། མེ་
ཏོག་བཟང་པོའི་ཟེའུ་འབྲུ་དང་ག་བུར་ལ་སོགས་པའི་དྲི་ཤིན་ཏུ་
བཟང་པོའི་སྨན་སྣ་ཚོགས་པ་ལ་བཟའ་བ་བྱེད་ཅིང་། ག་བུར་གྱི་སྡོང་
པོའི་རྩེ་མོ་མེ་ཏོག་གི་ཟེའུ་འབྲུའི་ནང་དུ་ཉལ་ས་བྱས་ནས་ཆགས་པ་
མཆུ་གཉིས་སྤྲད་པའི་དབུགས་ཀྱི་ཚིམ་པར་བྱེད་པའི་བྱིའུ་ཆུང་ལ་སྒོ་
ང་གཉིས་ཁ་ནང་དུ་ཡར་བྱུང་སྟེ། ག་བུར་གྱི་ནང་དུ་བཞག་ནས་ཚང་
དེ་རུ་བཅའ་བའི་བྱ་ཕོ་མོ་གཉིས་ནི། རྗེ་བཙུན་སྒྲོལ་མས་བྱིན་གྱིས་
བརླབས་པའི་བྱ་ཡིན་པར་འདུག་ལ། ཁ་ཅིག་ནི། སྒྲོལ་མའི་སྤྲུལ་པ་
ཡིན་པར་ཡང་སྨྲ་བར་བྱེད་དོ། །གང་ཡིན་ཀྱང་ཕལ་པའི་བྱ་མ་ཡིན་
པར་ངེས་པར་བྱ་དེའི་རིལ་མ་ལོན་ན་ཁོང་དུ་བཏང་བས་ནད་རིགས་
བཞི་བརྒྱ་རྩ་བཞི་ཐམས་ཅད་འཇོམས་ཤིང་སེལ་བར་བྱེད་དོ། །བདུག་
པ་བྱས་ན་གདོན་སྟོང་ཕྲག་བརྒྱད་ཅུས་མི་ཚུགས། ལུས་ལ་བྱུག་པ་བྱས་
ན་ཤུ་འབྲུམ་གྱི་རིགས་ཐམས་ཅད་སེལ་བར་བྱེད་དོ། །བྱ་དེའི་ཤ་ཟོས་
ན་མཆོག་གི་དངོས་གྲུབ་ཐོབ། སྒྲོ་དང་སྤུ་ཡིན་ཀྱང་ཐུན་མོང་གི་དངོས་
གྲུབ་ཐོབ། མཐོང་བ་དང་སྐད་ཐོས་པས་ཀྱང་ངན་སོང་གསུམ་ལས་
ཐར་ནས་ལྷ་མི་ལ་དགོད་པར་ནུས་སོ། །བྱ་དེ་ཉིད་( ༨༦བ)ཡོད་པའི་
ཡུལ་ཕྱོགས་དང་།  ཿ ནགས་རི་དེ་ལ་སྐྱེས་པའི་འགྲོ་བ་སྲོག་དབུགས་
ཐོགས་ཚད་རྣམས་ལ། སྐྱེ་བ་གཅིག་གི་རིང་ལ་ངན་སོང་མི་འབྱུང་ངོ་། །
 

བྱ་དེ་ནི་ཤིན་ཏུ་དཀོན་ལ་གྲངས་ཉུང་ཞིང་ལས་དང་སྐལ་བ་ལྡན་པ་
གཅིག་མིན་པ་སུ་ཡིན་ཡིན་གྱིས་མཐོང་དུ་མི་བཏུབ་པ་ཡིན་ནོ། །བྱ་དེ་
གཉིས་ཀྱིས་འབུ་སྦྲང་དང་བྱ་རིགས་གཞན་དང་ནགས་ལ་གནས་པའི་
སེམས་ཅན་མང་པོ་ལ་ཆོས་ཀྱི་འབྲེལ་བ་བྱེད་ནས་ཐར་པའི་ལམ་ལ་
འགོད་པར་བྱེད་པའི་ལས་དང་རྟེན་འབྲེལ་ཡོད་པ་ཡིན་ཅིང་། སྒོ་ང་
གཉིས་ལ་བྱོལ་བུ་གཤོག་རྩལ་ནུས་པ་རེ་རེད་པ་ནས། བྱ་ཕོ་མོ་གཉིས་
ཚང་དང་བྱོལ་བུ་གཉིས་དང་ཡུལ་དེ་ལ་མི་ཆགས་ཤིང་ཤར་ནུབ་བམ།
ལྷོ་བྱང་ལྟ་བུར་སོ་སོར་སོང་ནས། དེ་ཕྱིན་ཆད་སྤེལ་བར་མི་བྱེད་པ་
འཁོར་བའི་བྱ་བ་ལ་སྐྱོ་བ་སྐྱེས་པའི་ཚུལ་སྟོན་པ་ཡིན། ཡང་བྱོལ་བུ་
གཉིས་ལ་ཚང ་ཞིག་ཆད་པའི་སྒོ་ང་གཉིས་ལ་བྱོལ་བུ་གཉིས་རེད་པ་
དང་༑ བྱ་ཕ་མ་གཉིས་ཕྱོགས་གཉིས་སུ་གཅིག་པུར་སོ་སོར་བྱས་ནས་
དེ་ཕྱིན་ཆད་ཚང་མི་བཟུང་བས། བྱོལ་ལྕོག་ཆུང་འདིའི་རིགས་བརྒྱུད་
ཀྱང་ཚང་གསར་པ་ཁོ་ན་ཉིད་ཡིན་ནོ། །བྱ་འདི་གཉིས་སྒྲིབ་པ་ཅན་
གྱིས་མི་མཐོང་ལ། ལས་དང་སྐལ་བར་ལྡན་པའི་སྐྱེས་བུ་དམ་པ་གཅིག་
ཙམ་གྱིས་མཐོང་བའི་བྱ་ལྕོག་ཆུང་གི་ཆེ་ཆུང་གི་ཚད་ནི། ད་ལྟ་རང་
རེའི་འདིར་ཡོད་པའི་བྱོལ་འཛིན་མ་ཞེས་( ༨༧ན) བྱ་བའི་མདོག་
སེར་སྐྱ་སྨིན་ར་དཀར་པོ་ཅན་འདི་ཙམ་ཡིན་ཀྱང་། མགྲིན་པ་དེ་བས་
ཅུང་ཟད་རིང་བ་གཅིག་ཡིན། བྱ་ལྕོག་ཆུང་གི་སྒོ་ངའི་སྒོང་ཤུན་ནི།
དཀར་ལ་དམར་བའི་ཟེར་ཅུང་ཟད་ཆགས་ཤིང་སྣུམ་པའི་མདངས་
དང་ལྡན་པ། སྒྲིབ་གཡོག་མེད་པ་ཤེལ་ལྟར་གསལ་བ། འོད་ཟེར་འབར་
བས་འདོམ་པ་བཞི་ཙམ་གྱི་མུན་པ་སེལ་ནུས་པའི་ཕྱི་ཤུན་པས་ཡེ་ཤེས་

ལྔ་མཚོན་པའོ། །ནང་གི་སྒོང་ཆུའི་ཕྱི་རིམ་དཀར་པོ་དེའི་ནང་དུ་
དམར་པོ། དེའི་ནང་དུ་སེར་པོ། དེའི་ནང་དུ་ལྗང་གུ །དེའི་ནང་དུ་སྔོ་
དེའི་ནང་དུ་མཐིང་ཀ་ནམ་མཁའི་མདོག་གམ། བཻ་ཌཱུརྱའི་མདོག་
ལྟར་ཤིན་ཏུ་སྔོ་བའི་ངར་དང་ལྡན་པ་སྲན་ཆུང་ཙམ་གྱིས་དཀྱིལ་དུ་
ཡུང་དཀར་འབྲུ་ཙམ་གྱི་ཐིག་ལེ་འོད་ཁ་དོག་སྣ་ཚོགས་འགྱུ་བ་ཞིག་
གིས་མཚོན་པའི་སྒོང་ཆུའི་རིམ་པ་རྣམས་དབྱེར་མེད་གཅིག་ཏུ་གནས་
ཀྱང་༑ ཆུ་ཟླ་ལྟ་བུའི་མེ་ལོང་དང་གཟུགས་བརྙན་ལྟ་བུ་མ་འདྲེས་ཤིང་
སོ་སོར་གསལ་པོར་མངོན་པས་རིགས་ལྔ་དང་རིགས་དྲུག་པའི་བདག་
ཉིད་རིགས་རྣམས་ཀུན་གྱི་གཙོ་བོ་རྡོ་རྗེ་འཆང་དང་བཅས་པ་མཚོན་
ཁ་དོག་དྲུག་རིམ་པ་དྲུག་ལ་འོད་འབར་བའི་འོད་རྣམས་ལ་རྒྱལ་བ་
རང་རང་གི་ཡུམ་རྣམས་མཚོན་པ་དང་བཅས་པ་བྱ་ལྕོག་ཆུང་གི་སྒོ་ང་
ལ་འཛོམ་པའི་རྟེན་འབྲེལ་ལས་ཡོད་པས། རང་གི་རྣམ་པར་
( ༨༧བ)ཤེས་པ་ཡང་བྱ་ལྕོག་ཆུང་གི་སྒོ་ང་ལྟར་དུ་བསྒོམ་ན་བསོད་
ནམས་ཆེན་པོ་ཐོབ་པ་ཡིན་པ་ནི། ལྕོག་ཆུང་གི་སྒོ་ང་ལ་རྒྱལ་བ་རིགས་
ལྔ་དང་། རིགས་རྣམས་ཀུན་ཀྱི་གཙོ་བོ་དང་དྲུག་ལ་རང་རང་གི་ཡུམ་
དང་བཅས་པ་དང་། ཡེ་ཤེས་ལྔ་དང་ལྡན་པའི་སྒོ་ང་དེ་དྲན་པ་ཙམ་
གྱིས་བསོད་ནམས་ཐོབ་པས། རང་གི་རྣམ་པར་ཤེས་པ་སྒོ་ངར་
དམིགས་ཏེ་འཕོས་ན་བླ་ན་མེད་པའི་གོ་འཕང་ཐོབ་པ་ལ་དཀའ་
ཚེགས་མེད་པས། ཚེ་གཅིག་ལུས་གཅིག་ལ་སངས་རྒྱས་པར་ནུས་པ་ཐེ་
ཚོམ་མེད་དོ་རིགས་ཀྱི་བུ།
དེའང་འཕོ་བའི་དམིགས་པ་འདི་བཞིན་དགོས་པས་ཉོན་དང་བུ།
 

རང་ཉིད་སྟན་བདེ་བ་ལ་འདུག་ཅིང་ལུས་སེམས་མ་གཡོས་པར་ལྷུག་
པར་བཞག་པའི་ངང་ལ་ལུས་རྣམ་སྣང་གི་ཆོས་བདུན་དང་ལྡན་པར་
བྱས་ལ་རླུང་ལན་གསུམ་ཕྱིར་འབུད་པས་ལུས་ངག་ཡིད་གསུམ་གྱི་སྒོ་
ནས་བསགས་པའི་སྡིག་སྒྲིབ་དང་ནང་གི་ལྗན་ལྗིན་དང་བཅས་པ་
རླུང་གི་རྣམ་པས་ཕྱིར་བུད་ནས། ལུས་སེམས་ཕྱི་ནང་ཐམས་ཅད་སྒྲིབ་
པ་དག་ནས་གསལ་སིང་ངེ་སོང་བས་ལུས་ཀྱི་ནད་ཕྲུ་མ་ཕུས་བཏབ་པ་
བཞིན་དུ་སྤྱི་བོ་ནས་རྐང་མཐིལ་གྱི་བར་དུ་སྟོང་པར་བསམ་པའི་ནང་
དུ༑ སྤྱི་བོ། མགྲིན་པ། སྙིང་ག །ལྟེ་བ་གསང་གནས་དང་ལྔའི་རྩ་འཁོར་
ལྔ་ཞ་སྐྱའི་འདབ་མ་གཉིས་ཁ་སྤྲད་ཅིང་ཞ་འགོ་གཉིས་ཁོང་སིང་དུ་
འཕྲད་པ་ལྟ་བུའམ་གསང་བའི་ཞ་འགོ་གཉིས་བླའི་ནང་རྐང་མཐིལ་
བར་དུ་ཟུག་( ༨༨ན)པར་བསམ་པའམ། ཡང་ན་ཞའི་དོད་ལ་པད་
མ་གཉིས་ཁ་སྤྲད་པའམ། ཡང་ན་གདུགས་གཉིས་ཁ་སྤྲད་པར་བསམ་
ལ༑ དེ་ནས་རིམ་གྱིས་འཕོ་བ་དང་། ཅིག་ཅར་གྱིས་འཕོ་བ་དང་གཉིས་
བྱེད་པ་ལ། འདིར་དང་པོ་རིམ་གྱིས་འཕོ་བ་རིགས་དྲུག་གནས་འདྲེན་
པ་བྱེད་པ་ནི། དེ་ལ་རང་ཉིད་ལང་བར་དམིགས་པའི་རྐང་པའི་ལོང་
བུ་གཉིས་སྤྲད། ལག་པ་གཉིས་ཆོས་འབྱུང་གི་ཕྱག་རྒྱ་སྤྱི་བོར་བྱས་པར་
བསྒོམ་པའི་རྐང་པའི་རྒྱུ་མོ་གང་གཉིས་ཀྱི་གཡས་སུ་ཐིག་ལེ་དམར་པོ།
གཡོན་དུ་ཐིག་ལེ་དཀར་པོ། བསྐལ་བཟང་གི་ནས་འབྲུའམ། བསྐལ་
བཟང་གི་སྲན་མ་ཙམ་གཅིག་འོད་ཀྱི་རང་བཞིན་ཅན་དུ་བསམ། རླུང་
གྱེན་དུ་འདྲེན་ཅིང་། ཕཊཿ དྲག་པོ་གདབ་པས་ཡར་བོས་པའི་
དམིགས་པ་བཏང་བས་ཡར་བྱུང་བར་གསང་གནས་སུ་ཐིག་ལེ་དཀར་

དམར་གཉིས་གཅིག་ཏུ་འདྲེས་པ་བྱ་མ་གསར་གྱི་སྒོ་ང་ཙམ་འོད་ཀྱི་
རང་བཞིན་ཅན། ལྟ་བས་མི་བཟོད་པ་ཉི་མའི་སྙིང་པོ་དང་མཚུངས་པ་
གཅིག་འཕར་ཞིང་འགུལ་ཁྱུག་ཁྱུག་པ་གཅིག་ཏུ་གྱུར་པར་བསམ།
ཕཊཿཀྱིས་བོས་པ། ལྟེ་བ། སྙིང་ག །མགྲིན་པ། སྤྱི་བོ། དེ་ནས་ཚངས་
བུག་ཏུ་བུད་དེ་ཁྲུ་གང་གི་ནམ་མཁར་ཡི་གེ་ཧ་མཐིང་ནག་འོད་འབར་
བ་གཅིག་ཏུ་གྱུར་པར་བསམ་པས། ལས་བྱེད་དམིགས་བཅས་འཕོ་
བའི་གདམས་པ་ཡིན། སྤྱི་བོར་ཐོན་ཏེ་ནམ་མཁའ་སྟོང་པ་དང་རིག་པ་
སོ་མ་དྲི་མ་མེད་པ་གཉིས་དབྱེར་མེད་དུ་ཁྲུག་གཅིག་འདྲེས་ནས་རིག་
སྟོང་དབྱེར་མེད་ཁྱབ་གདལ་ཆེན་པོའི་ངང་ལ་མཉམ་པར་བཞག་ནས་
དབུགས་འགྲོ་འོང་གཉིས་གཅིག་ཏུ་བརྩི་བའི་ཉི་ཤུ་རྩ་གཅིག་གི་བར་
དུ་མཉམ་བཞག་གནས་ཤིང་། དེ་ནས་འོག་ནས་འབྱུང་བ་ལྟར་ཅིག་
ཅར་གྱི་འཕོ་བ་བྱེད་པའམ། འདི་ཉིད་བྱས་ཀྱང་རུང་ལ་གང་ཡིན་ཀྱང་
སེམས་ནམ་མཁའ་ལ་འཕོས་ནས་བསྲེ་བ་དང་། མཉམ་བཞག་ལ་
འཇོག་པ་དང་། ཡང་འཕོ་བར་བྱེད་པ་དེ་བཞིན་དུ་ཉེར་གཅིག་བྱེད་
པ་ལ་ཐུན་གཅིག་བྱེད་པའི་ཉིན་ཉེར་གཅིག་དང༌། མཚན་ཉེར་གཅིག་
བྱས་ནས་མཐར་ཐུག་འཇོག་པའི་དུས་སུ་སྙིང་གར་པདྨ་དམར་པོ་
འདབ་མ་བརྒྱད་པ་གཅིག་ཏུ་བསམ་པའི་ལྟེ་བའི་སྟེང་དུ་རྣམ་ཤེས་
ཡོད་པར་བསམ་ལ་པདྨ་ཁ་ཟུམ་པར་དམིགས་ནས། གཉིད་ལོག་གམ་
སྤྱོད་ལམ་ལ་འཇུག་པར་བྱེད་པ་དམིགས་བཅས་འཕོ་བ་སྦྱངས་པའི་
མན་ངག་གོ །
ཅིག་ཅར་གྱི་འཕོ་བར་བྱེད་པ་འདོད་པ་དང་། ཡང་འཆི་ཁར་ལས་
 

ལ་སྦྱར་བ་ནི། སྤྱི་བོར་ཁྲུ་གང་གི་སར་ང་ཉིད་ལོངས་སྤྱོད་རྫོགས་པའི་
སྐུར་བསྒོམ། ཁྱེད་རང་གི་སྙིང་པདྨ་དམར་པོ་འདབ་མ་བརྒྱད་པ། ཁ་
གྱེན་དུ་ཕྱེས་ནས་འདབ་མ་བརྒྱད་པའི་སྟེང་དུ་རྩ་དབུ་མ་ཕྱི་དཀར་ལ་
ནང་དམར་བ་སྦ་ལྕག་ཙམ་གཅིག་གི་ཡར་སྣེ་( ༨༩ན)སྤྱི་བོའི་ཚངས་
བུག་ཏུ་ཐོན་ཏེ་ངའི་སྙིང་གར་ཟུག་པར་བསམ། མར་སྣེས་པད་འདབ་
ནོན་པའི་སྟེང་དུ་ནང་པདྨའི་ལྟེ་བའི་སྟེང་དུ་རྣམ་པར་ཤེས་པ་ཡོད་
པར་བསམ་ནས། འཆི་རྟགས་བྱུང་བ་དང༌། རིག་པ་ཧུར་ཕྱུང་རིག་
པའི་ངར་བསྐྱེད་ལ་ཕཊཿ སྒྲས་རྣམ་ཤེས་འོད་ཀྱི་སྦུ་གུའི་ནང་ནས་
ངའི་སྙིང་གའི་དཀྱིལ་འཁོར་ལ་བསྟིམ་པར་བྱ། པདྨ་དང་རྩ་ཡང་འོད་
ཀྱི་རང་བཞིན་དུ་བསམ། དེ་ཡང་པདྨ་ནི་ཆགས་པ་དང་བྲལ་བའི་
བརྡའ༑ ལྟེ་བ་མཐིང་གས་བྱམས་པ་དང༌། འདབ་མ་དམར་པོས་སྙིང་
རྗེ་དང་། ཟེའུ་འབྲུ་དཀར་པོས་བྱང་ཆུབ་ཀྱི་སེམས་མཚོན། རྩ་ཕྱི་
དཀར་བ་ཐབས། ནང་དམར་བ་ཤེས་རབ་མཚོན་པའི་རྩ་ཡང་རྣམ་
ཤེས་དང་དུས་མཉམ་དུ་ཡལ་ཞིང་། པདྨའི་མདངས་ཉམས་པར་གྱུར་
པ་ནི་དམིགས་བཅས་ཀྱི་འཕོ་བ་འཆི་ཁའི་མན་ངག་ཡིན་པ་དང་
བཅས་པ་རྟེན་ཅན་རྫས་ལ་དམིགས་ཏེ་ལུས་སེམས་ཕྲལ་བའི་གདམས་
པ་( ༨༩བ)ཡིན། རྫས་གྲུབ་ཀྱི་འཕོ་བ་ཡང་ཡིན་པ་ནི་རྣམ་ཤེས་རྫས་
ཐིག་ལེ་དཀར་དམར་ལ་བརྟེན་ནས་རྫས་བྱའི་སྒོ་ང་ལ་དམིགས་ནས་
སྐྱེ་མེད་ནམ་མཁའ་ལ་འཕོ་བ་འདི་རྣལ་འབྱོར་མ་ངའི་ཆོས་ལུགས་
ཡིན་ནོ་རིགས་ཀྱི་བུ། དེ་ཡང་གཤིན་པོའི་དོན་དུ་རྐང་མཐིལ་དུ་དམྱལ་
བ། གསང་གནས་ཡི་དྭགས། ལྟེ་བ་བྱོལ་སོང༌། སྙིང་གར་མི། མགྲིན་
 

པར་ལྷ་མ་ཡིན། ཀླད་པ་དུང་ཁང་ལྷའི་གནས་ཡིན་ཏེ། རྣམ་ཤེས་དུང་
ཁང་ནས་སྤྱི་བོར་ཐོན་པ་ནམ་མཁའ་དང་འདྲེས་པར་བསམས་ལ།
རིགས་དྲུག་གི་གནས་ནས་ཐར་ཏེ། འཁོར་བ་ལས་བརྒལ་ནས་མྱ་ངན་
ལས་འདས་པ་ཐོབ་པའི་རྟེན་འབྲེལ་ཡོད་པ་ཡིན་པ་འདི་ནི་དམིགས་
བཅས་རིགས་དྲུག་གནས་འདྲེན་གྱི་འཕོ་བ་བྱ་བར་གྲགས་པ་ཡིད་ལ་
བཟུང་༑ དེ་ལྟར་ལུས་སེམས་ཕྲལ་ནས་ལུས་ལ་མཎྜལ་བསྐྱེད་ནས་བླ་མ་
དང་དཀོན་མཆོག་གསུམ་པོ་ཡི་དམ་ལྷ་དང་དཔའ་བོ་མཁའ་འགྲོ་
ཆོས་སྐྱོང་བའི་བསྲུང་མ་དང་བཅས་པ་ལ་འབུལ་བར་བྱེད་པའི་
ཐབས་འདི་( ༩༠་ན) ལྟར་ཡིན་ནོ་ཉོན་དང་ངས་བཤད་དོ།། །།
རང་གི་སྤྱི་བོའི་ཧ་ཡིག་རིན་ཆེན་མཁའ་འགྲོ་མ་སེར་མོ་གཡོན་ཡིད་བན་གྱི་ནོར་
འཛིན་པའམ། མཐིང་ག་དེ་ཡོངས་སུ་གྱུར་པ་ལས་མཁའ་འགྲོ་མ་སྔོན་མོ་
ཞལ་གཅིག་ཕྱག་གཉིས་གཡས་གྲི་གུག་གཡོན་ཁ་ཊཱཾ་ཀ་ཐོགས་པ་
གཅིག་ལ་རང་འདྲ་བ་བཞིས་བསྐོར་ཏེ་གཙོ་འཁོར་ལྔ་བསམས་ལ། གྲི་
གུག་གིས་ལུས་རོ་གན་རྐྱལ་དུ་ཡོད་པའི་པགས་པ་བཤུས་ཏེ་དམར་
ཕྱལ་གྱིས་བཏིང་ནས་ཕཊཿ བྱས་པས་པགས་པ་དབང་ཆེན་གསེར་གྱི་
ས་གཞིར་བསམ། ཕཊཿ བྱས་པས་ཁྲག་སྤོས་ཆུའི་རྒྱ་མཚོ་ཆེན་པོར་
གྱུར་པས། ས་གཞི་ལ་ཆག་ཆག་གདབ་པར་བསམ། ཕཊཿ བྱས་པས་
སེན་མཛུབ་མཐའི་ལྕགས་རིར་བསམ། ཕཊཿ བྱས་པས་ཡན་ལག་བཞི་
གླིང་བཞིར་བསམ། ཕཊཿ ཉིང་ལག་བརྒྱད་གླིང་ཕྲན་བརྒྱད་དུ་བསམ།
ཕཊཿ དེའི་དབུས་སུ་ཁོག་ཟོམ་དེ་རི་བོ་མཆོག་རབ་ཏུ་བསམ། ཕཊཿ
རི་རབ་( ༩༠་བ)ཀྱི་སྟེང་དུ་མགོ་དེ་རྣམ་པར་རྒྱལ་བའི་ཁང་བཟང་
 

དུ་བསམ། ཕཊཿ མིག་གཡས་པ་ཟླ་བ་དང་། གཡོན་པ་ཉི་མ་ཡིན་པར་
བསམ༑ ཕཊཿ སོ་རྣམས་རྒྱུ་སྐར་རྣམས་ཡིན་པར་བསམ། ཕཊཿ གློ་བ་
ཅང་ཤེས་རྟ་མཆོག་ཏུ་བསམ། ཕཊཿ སྙིང་དེ་ཡིད་བཞིན་ནོར་བུ་རིན་
པོ་ཆེ་དགོས་འདོད་ཐམས་ཅད་ཆར་བཞིན་འབྱུང་བ་གཅིག་ཏུ་བསམ།
ཕཊཿ རྒྱུ་མ་དཀར་ནག་གསེར་གྱི་རི་བདུན་དང་རོལ་པའི་མཚོ་བདུན་
དུ་བསམ། ཕཊཿ ནང་ཁྲོལ་རྣམས་རྒྱལ་སྲིད་སྣ་བདུན་དུ་བསམ། ཕཊཿ
རྩ་རྒྱུས་རྣམས་བཀྲ་ཤིས་ཀྱི་རྫས་བརྒྱད་དུ་བསམ། ཕཊཿ རྣམ་ཤེས་
ཚོགས་བརྒྱད་འདོད་ཡོན་གྱི་ལྷ་མོར་བསམ། ཕཊཿ ཤ་རྣམས་བཟང་
པོའི་སྨན་མཆོག་ཏུ་བསམ། ཕཊཿ སྐྲ་དང་བ་སྤུ་ཐམས་ཅད་མ་རྨོས་
པའི་ལོ་ཏོག་གུར་གུམ་གྱི་སྤང་རི་ཙན་དན་གྱི་ནགས་ཚལ་དུ་བསམ།
ཕཊཿ རྣ་བ་གདུགས་དང་རྒྱལ་མཚན་དུ་བསམ། ཞེས་པས་གསལ་
གདབ་ལ། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་
མེད་པ་འདི། བླ་མ་ཡི་དམ་མཁའ་འགྲོའི་ཚོགས་ལ་འབུལ་བར་
དམིགས་ནས། པགས་པ་གསེར་གྱི་ས་གཞི་ལ། །སེན་མཛུབ་ལྕགས་རིས་
བསྐོར་བའི་དབུས། །ཁོག་ཟོམ་རི་རབ་ཁང་བཟང་ལ། །( ༩༡ན)མིག་
གཉིས་ཉི་མ་ཟླ་བས་བསྐོར། །སྡེར་བཞི་གླིང་བཞིར་བཅས་པ་སོགས། །
ལུས་མཎྜལ་ཡོངས་སུ་རྫོགས་པ་འདི། །བླ་མ་དཀོན་མཆོག་ཡི་དམ་ལྷ། །
མཁའ་འགྲོ་ཆོས་སྐྱོང་རྣམས་ལ་འབུལ། །བཞེས་ནས་བྱིན་གྱིས་བརླབ་
ཏུ་གསོལ། །ཕཊཿ ཅེས་པས་མཎྜལ་ཕུལ་བའི་ཡུལ་ཡུལ་ཅན་ཐམས་
ཅད་དམིགས་མེད་ཀྱི་ངང་ལ་བཞག་པ་མཎྜལ་ཕུལ་བའི་དེ་ཉིད་ཡིན་
ནོ༑ །།

ལྔ་པ་གསོལ་བ་གདབ་པ་ནི། །སྤྱི་གཙུག་པད་ཟླའི་གདན་སྟེང་ན། །
རྩ་བརྒྱུད་བླ་མ་ལ་གསོལ་བ་འདེབས། །ཆོས་ཉིད་དག་སྣང་གཞལ་ཡས་
ན༑ །ཡི་དམ་ལྷ་ཚོགས་རྣམས་ལ་གསོལ་བ་འདེབས། །དམ་ཚིག་སྲུང་
ཞིང་བསྟན་པ་སྐྱོང་མཛད་པ། །ཡེ་ཤེས་ཆོས་སྐྱོང་སྲུང་མ་རྣམས་ལ་
གསོལ་བ་འདེབས། ། །སེམས་ཅན་རྣམས་ལ་བྱིན་གྱིས་རློབས། །བུ་སྐྱེ་
མེད་དབྱིངས་སུ་ལམ་སྣ་དྲོངས། །མཆོག་དང་ཐུན་མོང་དངོས་གྲུབ་
སྩོལ༑ །རྐྱེན་བར་ཆད་ལམ་དུ་སློང་དུ་གསོལ། །ཕཊཿ ཅེས་པས་བླ་མ་ཡི་
དམ་ཆོས་སྐྱོང་དང་བཅས་པ་ལ་གསོལ་བ་ལེགས་པར་ཐོབ་ཨང་སྙམ་
པའི་ངང་ལ་རིག་པ་ཧུར་ཕྱུང་ནས། མདུན་གྱི་ནམ་མཁའི་སྐྱབས་ཡུལ་
དུ་ང་ཉིད་བསྒོམ་པའི་ཐུགས་ཀ་ནས་མར་མེ་གཅིག་ལས་གཉིས་ཆད་
པའི་ཚུལ་གྱིས་ང་ཉིད་རིགས་བཞིའི་མཁའ་འགྲོ་དང་བཅས་པ་ལ་
མཁའ་འགྲོའི་ཚོགས་དཔག་ཏུ་མེད་པས་བསྐོར་བ་དང་བཅས་པ་རང་
ཉིད་འདུག་པའི་( ༩༡ བ)གནས་སུ་འུར་གྱིས་བྱོན་ནས། ང་ཉིད་གཙོ་
འཁོར་ལྔ་རང་ཉིད་ཀྱི་སྤྱི་བོ་ཁྲུ་གང་གི་ནམ་མཁར་འདུག་ཅིང་འཁོར་
གྱི་མཁའ་འགྲོ་མ་རྣམས་དང་བཅས་པས་བྱིན་གྱིས་བརླབས་པར་
བསམས་ལ། ༈ ཆོས་ཉིད་དབྱིངས་ལ་གཤེགས་བཞུད་མི་མངའ་ཡང་། །
དོན་འགག་མེད་ཤུགས་བྱུང་ཐུགས་རྗེ་ཡིས། །རྫུ་འཕྲུལ་མྱུར་བར་
འདིར་གཤེགས་ལ། །བདག་ཅག་ཁྱེད་ཀྱི་རྗེས་འཇུག་དང་། །མ་རིག་
འཁྲུལ་བའི་སེམས་ཅན་རྣམས། །མ་ངེས་པར་ཐུགས་རྗེས་བཟུང་དུ་
གསོལ།༑ །དོན་ངེས་པར་བྱིན་གྱིས་བརླབ་ཏུ་གསོལ། །མ་ཆོས་དབྱིངས་
ནམ་མཁའི་ཀློང་ཡངས་ནས། །མཁའ་འགྲོ་མང་པོའི་ཚོགས་དང་
 

དང་༑ རྡོ་རྗེ་དྲིལ་བུ་ཐོགས་ནས་ནམ་མཁར་འཕུར་བ་དང་། གདུགས་
དང་རྒྱལ་མཚན་བ་དན་ལ་སོགས་མཆོད་རྫས་སྣ་ཚོགས་པ་ཐོགས་པ་
དང་༑ རལ་གྲི་མེ་འབར་བ་ཀླད་ལ་འཕྱར་བ་དང་། གྲི་གུག་ཐོད་ཁྲག་
འཛིན་པ་དང་། ཁ་ཊཱཾ་ག་ཐོགས་པ་དང་། དུང་འབུད་པ་དང་། རྔ་བོ་
ཆེ་དང་། ཅང་ཏེའུ་ལ་སོགས་རོལ་མོ་རྣམས་བརྡུང་བས་ཤིན་ཏུ་གྲགས་
པ་དང་། ཉི་ཟླའི་གདན་ལ་འདུག་པ་དང་། ནམ་མཁའ་སྤྲིན་ཐག་ཆད་
ཅིང་ཉི་ཟླ་རྒྱུ་སྐར་དུས་གཅིག་ལ་གསལ་ཞིང་ནམ་མཁའ་འོད་ཁ་དོག་
སྣ་ལྔས་གང་ནས་རོལ་མོའི་སྒྲ་རྣམས་( ༡༤༩ན) ནམ་མཁར་གྲགས་
ཤིང་རང་ཉིད་ཉམས་དགའ་ཤེས་པ་གསལ་ཞིང་སེང་གེ་སྟག་དང་།
གཡུ་འབྲུག་ཁྱུང་དང་བྱ་རྒོད་ཞོན་ནས་ནམ་མཁར་རྩལ་བ་དང་།བ་
དན་དཀར་པོ་གནམ་དུ་འཕྱང་ཞིང་ཁ་ཊཱཾ་ཐོད་ཁྲག་ཐོགས་པ་དང་།
ཡེ་ཤེས་མེ་རི་ཁ་དོག་སྣ་ཚོགས་པ་ལྔའི་དབུས་འཇའ་ཚོན་གུར་རིན་
ཆེན་ཕོ་བྲང་དབུས་སུ་སྣ་ཚོགས་པད་ཟླའི་གདན་ལ་རང་ཉིད་ལྷའི་
གཙོ་བོར་གྱུར་པས་ལྷ་མོ་རྒྱན་ལྡན་དཔག་མེད་ཀྱིས་མཆོད་པ་སྣ་
ཚོགས་ཐོགས་ནས་རང་ཉིད་ལ་མཆོད་པ་དང་། དེ་རྣམས་ཉམས་སྣང་
རྨི་ལམ་གང་དུ་བྱུང་ཡང་ལྷ་རྟགས་བྱུང་བའི་ཚར་ཚད་ཡིན་ནོ། །
གསུམ་པ་ཐར་ལམ་ནི། དོང་དུ་ལྷུང་བ་ཐོན་ནས་སྟེང་དུ་ཕྱིན་པ་
དང་༑ ཆུ་བོ་ཆེན་པོ་བརྒལ་ནས་ཕ་རོལ་ཕྱིན་པ་དང་། ཉི་ཟླ་སྒྲ་གཅན་
གྱིས་འཛིན་པ་སོས་པ་དང་། བཙོན་ནས་བླུས་དང་ཐག་པས་བཅིངས་
པ་གྲོལ་བ་དང་། རྒྱ་ལས་ཐར་བ་དང་། མུན་པའི་གླིང་ནས་གསལ་བར་
ཕྱིན་པ་དང་། ནགས་ཚལ་འཐུག་པོ་ལས་ཐར་བ་དང་། གངས་རིའི་

མཐའ་ནས་འཛེག་པ་རྩེ་མོར་ཕྱིན་པ་དང་། འདམ་རྫབ་ནག་པོར་ནུབ་
པ་ལས་ཐར་བ་དང་། མེའི་གོ་རར་ཚུད་པ་ལས་ཐར་བ་དང་། སྤྲིན་
ནག་དང་ཁུ་རླངས་ཀྱི་ནང་དུ་འཐུམ་པ་ལས་ཐར་བ་དང་། ཡུལ་བའི་
གྲོང་ཁྱེར་གྱི་གླིང་བསམ་འདས་ལས་ཐར་ནས་རི་རབ་ལྷུན་པོའི་ཀློང་
ན་ཟུན་པ་དང་། རིན་པོ་ཆེའི་ཁང་བཟང་རྩེག་ལྔ་པའི་( ༡༤༩བ)
སྐས་རིམ་པ་ལྔ་ལ་འཛེག་པས་ཁང་པའི་རྩེ་མོར་ཕྱིན་པ་ཉི་ཟླ་དང་
འདུག་གནས་མཉམ་པས་དགའ་བ་དང་། དེ་རྣམས་ཉམས་དང་རྨི་
ལམ་དུ་བྱུང་ན་ཐར་ལམ་ཐོབ་པའི་ཚར་ཚད་ཡིན་ནོ། །
བཞི་པ་མཆོག་གི་དངོས་གྲུབ་ནི། མི་རོ་བཀྲག་མདངས་དང་ལྡན་
པ༑ ཡིད་དུ་འོང་བའི་ཤ་གསར་པ་ཚིལ་དང་བཅས་པ་དྲི་ཞིམ་པོ་དང་
ལྡན་པའི་ཤ་མ་ལུས་པར་ཟོས་ཀྱང་ད་རུང་ཡང་ཚིམ་པ་མེད་པ་དང་།
མགོ་བོ་སྐྲ་དང་བཅས་པའི་ཀླད་པ་དྲོན་མོ་ཁྲག་དང་འདྲེས་པ་ཟོས་
ཀྱང་ཚིམ་པ་མེད་པ་དང་། ཐོད་རློན་ཁྲག་གིས་བཀང་བ་དང༌། ཐོད་
སྐམ་བདུད་རྩི་དཀར་པོ་རོ་བརྒྱ་དང་ལྡན་པས་བཀང་བ་གཞན་གྱིས་
བྱིན་ཏེ་མ་ལུས་པར་བཏུང་བ་དང་། ལྷའི་བདུད་རྩི་ཡིན་ཟེར་ནས་
རིན་པོ་ཆེའི་ཞལ་བུའམ་བུམ་པ་ནས་བྱིན་པ་བཏུང་བ་དང་། དཔའ་
བོ་དཔའ་མོ་ཡིན་ཟེར་ནས་མཁའ་འགྲོའི་ཚུལ་ཅན་གྱིས་བྱང་སེམས་
དཀར་དམར་དང་། དྲི་ཆེ་ཆུང་ཡིན་ཟེར་བ་བྱིན་ཏེ་རྟོག་པ་མེད་པར་
ཟོས་པ་དང་། མི་རོ་མང་པོ་བརྩེགས་པའི་སྟེང་དུ་ཉམ་ང་མེད་པར་
འདུག་པ་དང་། རི་བོ་མཆོག་རབ་ཀྱི་རྩེར་ཕྱིན་ནས་ཁམས་གསུམ་པོ་
ཐམས་ཅད་སྒྲིབ་པ་མེད་པར་ས་ལེར་མཐོང་བ་དང་། བུད་མེད་གཅེར་

བུ་རུས་པའི་རྒྱན་དང་ལྡན་པ་མིག་དམར་པོར་ལྡོག་ནས་ཧུར་བའི་
རྣམ་པ་ཅན་གྱིས་ཐོད་པའི་སྣོད་དུ་ཁུ་བ་རཀྟ་དམར་པོ་ཁོལ་ཞིང་ཝུ་
བ་འཕྱུར་བ་བྱིན་ཏེ་ཐེ་ཚོམ་མེད་པར་བཏུང་བས་རྟོགས་པ་ཐམས་
ཅད་འགག་སྟེ་མི་རྟོག་པའི་ཡེ་ཤེས་( ༡༥༠་ན) རབ་ཏུ་རྒྱས་པས་ཤེས་
བྱ་ཐམས་ཅད་མཁྱེན་པ་དང་། ཆོས་ཉིད་ཀྱི་བདེན་པ་མངོན་སུམ་
མཐོང་བ་ལྟ་བུ་འབྱུང་བ་དང་། དེ་རྣམས་ཉམས་སམ་རྨི་ལམ་དུ་
ན་ནི་ཁྱད་པར་མཆོག་གི་དངོས་གྲུབ་ཀྱི་ཚར་ཚད་ཡིན་ནོ། །
ལྔ་པ་འབྲས་བུ་ནི། དངོས་གྲུབ་ཡན་ཆད་ཀྱིས་ཚར་ཚད་དགུ་
ལེགས་པར་རྫོགས་པའི་སྟོབས་ཀྱིས་ཐ་མལ་རྟོགས་པ་དང་འཇིག་རྟེན་
གྱི་སྣང་ཞེན་ཐམས་ཅད་ནུབ་པ་དང་། རྟོགས་མེད་སྣང་མེད་ཞེན་མེད་
བྱར་མེད་ཀྱི་ཡེ་ཤེས་ཆེན་པོ་རབ་ཏུ་རྒྱས་ཏེ། ནམ་མཁའ་དྭངས་པ་ལ་
ཉི་མ་ཤར་བའི་དུས་སུ། སྐྱེས་བུ་མིག་དང་ལྡན་པས་བལྟས་པས་སྒྲིབ་
་མེད་པར་ཡུལ་ཀུན་གསལ་བར་མཐོང་བ་དེ་བཞིན་དུ། སྒྲིབ་པ་
དག་ནས་མཆོག་གི་དངོས་གྲུབ་ཐོབ་པའི་སྟོབས་ཀྱིས། རང་གི་རྒྱུད་ལ་
རྟོགས་པ་ཁྱད་པར་ཅན་སྐྱེས་ནས་རྨི་ལམ་གསལ་ཞིང་རྣོ་བ་དང་།
མངོན་ཤེས་འཆར་བ་དང་། སངས་རྒྱས་སྲས་བཅས་ཀྱི་ཞིང་ཁམས་
ཁོར་ཡུག་དང་བཅས་པ་ཉམས་སམ་རྨི་ལམ་དུ་ཞལ་མཇལ་ཞིང་
མཐོང་བ་དང་། སེང་གེའི་ཁྲི་ལ་འདུག་ཅིང་ཆོས་འཆད་པ་དང་།
མཆོད་རྟེན་གྱི་རྩེ་མོར་འདུག་ཅིང་འོད་ཟེར་འགྱེད་པ་དང་། མེ་ཏོག་
གི་བཀོད་པ་ཅན་གྱི་ཞིང་ཁམས་སུ་ཕྱིན་པ་དང་། རང་གི་ཡི་དམ་གྱི་ལྷ་
གང་ཡིན་པ། དེ་ཉིད་ཀྱི་གསང་བའི་དཀྱིལ་འཁོར་དུ་བཅུག་ཅིང་

དབང་བཞི་རྫོགས་པར་བསྐུར་( ༡༥༠་བ) བ་ནི་ཉམས་སམ་རྨི་ལམ་
དུ་གསལ་པོར་ཐོབ་པའི་སྟོབས་ཀྱིས་ལུས་ངག་ཡིད་གསུམ་ལ་ནུས་པ་
ཁྱད་པར་ཅན་བསྐྱེད་པས། ལྷ་འདྲེ་མི་གསུམ་ཟས་ནོར་ལོངས་སྤྱོད་
རྣམས་དངོས་སུ་དབང་དུ་བསྡུས་ནུས་པ་སྟེ། དེ་ཡང་ཉིན་མོ་མི་འདུས།
མཚན་མོ་འདྲེ་འདུས། ཐུན་མོང་དུ་ལྷ་འདུས། ནང་ནུབ་ཏུ་ཟས་ནོར་
ལོངས་སྤྱོད་འདུས་པ་དང་། ནུས་པའི་སྟོབས་ཀྱིས་འདྲེ་གདོན་ཐམས་
ཅད་ཤུགས་ཀྱིས་ཐུལ་བ་ལ་སོགས་པའི་ཡོན་ཏན་གྱི་ལྟས་མང་པོ་རང་
བཞིན་ལྷུན་གྲུབ་ཏུ་འབྱུང་ཞིང་ཅི་བྱེད་ཀྱི་བྱ་བ་ཐམས་ཅད་ཆོས་དང་
མཐུན་པར་སྤྱོད་པ་ནི། ཚར་ཚད་དགུ་པ་རྫོགས་པའི་འབྲས་བུ་ཡིན་
ཅིང་༑ དེ་ལྟ་བུའི་ཡོན་ཏན་རྣམས་ལ་བཅུ་པ་འབྲས་བུའི་ཚར་ཚད་
ཡིན་ནོ། །
དེ་ཡང་ཚར་ཚད་བཅུ་རང་རང་གི་སྐབས་ནས་བཤད་པ་བཞིན་
གཞན་དང་མ་འདྲེས་པ་གསལ་པོར་ཡིད་ཆེས་པ་གཅིག་ཉམས་ཁྱད་
པར་ཅན་རྨི་ལམ་དུ་འབྱུང་བ་གལ་ཆེ་ཞིང་། འབྲས་བུའི་ཚར་ཚད་
ཡོན་ཏན་ཕལ་ཆེ་བ་ནི་དངོས་སུ་འོང་དགོས་ཤིང༌། དེ་ལྟར་ཚར་ཚད་
བཅུ་རྫོགས་པའི་ཡོན་ཏན་ནི། ཆོད་ཚད་འབྱུང་བའི་སྔ་ལྟས་ཡིན་ནོ། །
ཆོད་ཚད་ནི་སྔར་བཤད་པ་བཞིན་ས་དང་པོ་ཐོབ་དགོས་པ་ཡིན་
ནོ༑ །ཚར་ཚད་རྣམས་ཀྱི་ཡོན་ཏན་ལ་དགའ་བ་རློམ་སེམས་སྐྱེ་བའི་
སྙེམས་ཤོར་བས། ཆོད་ཚད་མཐོང་ལམ་མི་ཐོབ་པའི་བདུད་བྱེད་པས་
ན༑ ཚར་ཚད་ཀྱི་ཡོན་ཏན་ཅི་འབྱུང་ཡང་རློམ་སེམས་ཀྱི་ཞེན་འཛིན་
( ༡ ༥༡ ན)མི་བྱེད་ནས་བྱུང་ཚད་རྨི་ལམ་སྒྱུ་མ་བཞིན་དུ་ཉམས་སུ་

བླངས་ཤིང་བདེན་མེད་ངང་ལ་སྙེམས་རྩ་ཆོད་པར་གྱིས་ཤིག་བུ།
ལར་ཉོན་དང་འདིར་ཚོགས་བུ་སློབ་ཀུན། །ལྷོངས་དང་ཆོ་འཕྲུལ་
ཚར་ཚད་རྣམས། །རང་བློས་བཏགས་པ་ཙམ་མམ་ཡེ་ནས་མེད། །ཡེ་
ནས་མེད་པའི་ཆོས་ཉིད་ལ། །སྤོང་ལེན་གང་བྱུང་དེ་ཉིད་བདུད་ཡིན་
པས༑ །ཡུལ་ལ་མ་འབྲངས་སྙེམས་ཀྱི་ཐག་པ་ཆོད། །བདག་འཛིན་
བདུད་དུ་བདག་མེད་རྟོགས་པ་ཆེ། །བདག་མེད་ཤེས་ན་བདག་ཏུ་
འཛིན་ལས་གྲོལ། །དེ་ཉིད་ཤེས་ན་གང་དང་གང་གི་བདུད། །གཅོད་བྱ་
གཅོད་བྱེད་ཀྱི་ནི་མིང་ཡང་མེད། །སྙེམས་བྱའི་བདུད་དང་སྙེམས་བྱེད་
ཉིད་ཀྱི་བདུད། །སྙེམས་བྱེད་ཤེས་ན་སྙེམས་ཀྱིས་ཟུག་མི་ཐུབ། དེ་ཡི་
བདུད་ནི་སྙེམས་སུ་ཐག་བཅད་ནས། །སྙེམས་ཙམ་སྣང་བ་སྨིག་སྒྱུའི་ཆུ་
དང་མཚུངས། །སྒྱུ་མའི་སྐྱེས་བུས་བདག་དང་གཞན་མི་ཐུབ། །ཟླ་བ་
གཉིས་སྣང་མིག་གི་སྐྱོན་དང་བྲལ། །ནམ་མཁའ་མི་སྤངས་སྤྲིན་ཉིད་
ནམ་མཁར་ཤར། ། །ཐམས་ཅད་རང་སྣང་རང་གྲོལ་ཡིན་བཞིན་དུ།
རང་གིས་རང་ལ་བླང་དོར་ག་ལ་སྲིད། །སྲིད་ན་བླང་བྱ་གང་ཡིན་དོར་
བྱ་གང་། །དེས་ན་གཅེས་འཛིན་དེ་ཉིད་བདུད་ཡིན་པས། །གང་ལའང་
གཅེས་པར་མ་འཛིན་བུ་སློབ་ཀུན། །གཅེས་འཛིན་གྲོལ་ན་གཅོད་བྱ་
གཅོད་བྱེད་མེད། །ཐར་པའི་ལམ་མཆོག་གང་ཡང་( ༡༥༡ བ)དངོས་
གྲུབ་མཆོག ། སྤང་བྱའི་བདུད་ནི་བསྒྲུབ་པའི་ལྷ་དང་མཚུངས། །
མཚུངས་ཤེས་ཐ་སྙད་ཙམ་དེ་ཡེ་ནས་མེད། །གཅིག་ལ་བསྟན་དུ་མེད་
པ་དེ་བཞིན་དུ། །རང་སྙེམས་ཤེས་ནས་རང་སར་གྲོལ་གྱུར་ན། །རང་གི་
རང་ལ་ངོ་བོ་བསམ་བརྗོད་བྲལ། །ཡུལ་དང་ཡུལ་ཅན་གཉིས་འཛིན་

རྩད་ནས་ཆོད། །སྟོང་ཉིད་བདག་མེད་སྤྲོས་དང་བྲལ་བ་ལ། །མཁའ་
ལྟར་དག་པ་ཆོས་ཉིད་ངང་ཉིད་ལ། །མ་བཅོས་ལྷུག་པར་ཞོག་དང་བུ་
སློབ་ཀུན། །ཞེས་གསུངས། ཆོས་ཀྱི་སེང་གེས་ཞུས་པའི་ལེའུ་སྟེ་བདུན་
པའོ༑༎ ༎

བརྒྱད་པ། རྗེ་བཙུན་ཟིལ་གནོན་གྱིས་ཞུས་པའི་ལེའུ།
ཡང་རྗེ་བཙུན་ཟིལ་གནོན་གྱིས་ཞུས་པ། ཀྱེ་མ་ཅིག་ལགས། ངེད་
ལས་དང་པོ་པའི་གང་ཟག་བློ་ཆུང་བ་རྣམས་ཀྱི་དོན་དུ་ཆོ་འཕྲུལ་སོ་
སོའི་ཕྱི་ནང་གསང་བའི་བྱུང་ཚུལ་གྱིས་ཁྱད་པར་དང་། ཐུན་མོང་བ་
སྤྱིའི་ཆོ་འཕྲུལ་འབྱུང་ཚུལ་རྣམས་ལེགས་པར་གསུངས་པ་ཐུགས་རྗེས་
འདོགས་གིས་ཞུས་པ་དང་།
མ་ཅིག་གི་ཞལ་སྔ་ནས་བུ་ཉོན་དང་། འཕགས་པའི་ས་མ་ཐོབ་པའི་
མངོན་པར་ཤེས་པ་དང་མི་ལྡན་པས། གཞན་རྒྱུད་མཁྱེན་པའི་ནུས་པ་
མེད་པ་དང་། དམིགས་བཅས་ཀྱི་ཏིང་ངེ་འཛིན་ལ་དབང་མ་ཐོབ་པས།
ལྷ་འདྲེ་མངོན་སུམ་དུ་བཀུག་པའི་ནུས་པ་ནི་མེད་པའི་གང་ཟག་ལས་
དང་པོ་བ། གཉན་ཁྲོད་འགྲིམ་པར་འདོད་པ་རྣམས་ཀྱིས། རྨི་ལམ་གྱི་
མཚན་མ་བརྟག་པར་བྱ་སྟེ། དེའང་ལྷ་འདྲེ་སྤྱིའི་མཚན་མ་བརྟག་པ་
དང་། ཁྱད་པར་དུ་སྡེ་བརྒྱད་ཀྱི་མཚན་མ་བྱེ་བྲག་( ༡༥༢ན)ཏུ་
བརྟག་པ་འདི་ལྟ་སྟེ། ལེགས་པར་བཤད་ཀྱིས་ཡིད་ལ་བཟུང་། དང་པོ་
ཕོ་གདོན་རྒྱལ་པོའི་ཆོ་འཕྲུལ་བཤད། དེ་ཡང་དུས་ཀྱི་ཁྱད་པར་ནི།
ནམ་ལངས་ནས་སྔ་དྲོ་ཉི་མ་ཕྱེད་བར་དང་། ཉི་ཐལ་སྲོད་འཁོར་བར་
ལ་ཆོ་འཕྲུལ་སྟོན་པ་ཉུང་། ཐོ་རངས་དུས་ལ་ཡང་མ་ཡིན་ལ། ཉིན་གུང་
ཕྱིན་དང་ཉི་ཐལ་བར་དུ་དང༌། སྐར་མ་ཚང་ནས་ནམ་གུང་ཅུང་ཟད་
ཡོལ་བ་ཚུན་ལ། ཁྱད་པར་ཆོ་འཕྲུལ་གཏོང་བར་བཤད་པས་འདི་ལྟར་

འབྱུང་༑ ལྷ་ཁང་ལོག་རིས་དང༌། སྐུ་གཟུགས་བླུགས་མ་སོགས
སྣ་ཚོགས་པ་དང་།མཆོད་ཆ་དཀོར་ཆ་མང་པོས་ལེགས་པར་བརྒྱན་པ་
རྒྱ་ཕིབས་དང་། བྱ་འདབ་སྔོན་པོ་ཁྱུང་ཕོ་ཁྱུང་མོ་དང༌། གསེར་འཕྲུ་
གསེར་བྱ་ཆུ་སྲིན། སེངྒེས་བརྒྱན་པ་དང་། མཆོད་རྟེན་སྐྱ་བོ་དང་།
བྲིས་སྐུ་ཅན་དང་། གསེར་ཁང་དང་། དངུལ་ཁང་། གཡུ་ཁང་། ཟངས་
ཀྱི་ཁང་པ་དང་། མཆོང་གི་ཁང་པ་དང་། ཤེལ་གྱི་ཁང་པ་དང་། བྱི་
རུའི་ཁང་པ་རྣམས་ནི་བྱ་འདབ་ཏོག་དང་བཅས་པའི་པདྨ་དང་མུ་
ཏིག་གི་ཕྲེང་བས་བརྒྱན་པ་དང་།དེ་རྣམས་ཀྱི་མཆོད་རྟེན་བང་རིམ་
མང་པོ་ཡོད་པ་དང་། བང་རིམ་མེད་པ་ལ་སོགས་པ་མི་འཚམས་པ་སྣ་
ཚོགས་པ་དང་། གདུགས་ཡོད་པ་དང་། མེད་པ་དང་། བུམ་པ་ཡོད་པ་
དང་༑ མེད་པའི་རང་བཞིན་བང་རིམ་ཁྲིག་ཁྲིག་ཡོད་པ་ལ་སོགས་པ་
མི་འདྲ་བ་སྣ་ཚོགས་ཡོད་པ་དང་།( ༡༥༢བ) ཁང་པ་རྣམས་ལ་ཡང་
བྲིས་སྐུ་ཡོད་པ་དང་། མེད་པ་དང༌། མདངས་གསལ་བ་དང༌། མི་
གསལ་བ་དང་བྱ་འདབ་གཅིག་པ་དང༌། གཉིས་གསུམ་བཞི་ལྔ་དྲུག་
བདུན་བརྒྱད་དགུ་བཅུ་ལ་སོགས་པས་བརྩིགས་པ་དང་། བྱ་འདབ་
མེད་པ་ལ་གསར་འཕྲུ་དང་ཁྱུང་ཕོ་དང་ཁྱུང་མོ་ལ་སོགས་པའི་རྒྱན་
ཡོད་པ་དང་། བྱ་འདབ་ཡོད་པ་ལ་གསེར་འཕྲུ་སོགས་ཀྱི་རྒྱན་མེད་པ་
ལ་སོགས་མི་འདྲ་བ་དུ་མ་ཞིག་ཡོད་ལ། ས་དང་། རྡོ་དང་། ཤིང་དང་།
རྫ་ལས་བྱས་པའི་ཁང་པ་རྣམས་ལ། གསེར། གཡུ། ཟངས། མཆོང་།
ཤེལ༑ བྱི་རུ་རྣམས་ཀྱི་བྱ་འདབ་དང༌། འཕྲུ་དང༌། བྱ་འདབ་མེད་ཀྱང་
འཕྲུ་དང༌། སྒོ་བྱས་པ་དང༌། རིན་པོ་ཆེའི་ཁང་པ་རྣམས་ལ་ཡང་། ས་

དང་༑ རྡོ་དང་། ཤིང་དང་རྫའི་བྱ་འདབ་དང༌། དེའི་འཕྲུ་དང་། བྱ་
འདབ་མེད་ཀྱང་སྒོ་དང་འཕྲུ་བྱས་པ་ལ་སོགས་མི་འདྲ་བ་སྣ་ཚོགས་པ་
ཞིག་ཡོད་པའི་ཁང་པ་རྣམས་ཀྱི་ནང་དུ་འདག་སྐུ་དང༌། བླུག་སྐུ་དང་།
བྲིས་སྐུ་ལ་སོགས་པ་ཁ་དོག་དང་རྣམ་འགྱུར་མི་འདྲ་བ་དུ་མ་ཞིག་
ཡོད་པ་དང་། ཁང་པ་དང་དེ་རྣམས་ཀྱི་རྒྱུ་ལས་བྱས་པའི་བྲེའམ། དམ་
་ལ་སོགས་དཀོར་ཆ་སྣ་ཚོགས་པ་དང༌། ཆ་ལང་དང་དུང་ལ་སོགས་
པའི་མཆོད་ཆ་སྣ་ཚོགས་པ་དང་། འཕན་གདུགས་རྒྱལ་མཚན་ལ་
སོགས་པའི་མཆོད་རྫས་སྣ་ཚོགས་པ་དང་། དར་ཟབ་ཁ་དོག་སྣ་ཚོགས་
པ་དང་། ཆོས་གོས་སྣམ་སྦྱར། ཞྭ་ཐེབ་པོ་ཏི་དང༌། དེ་རྣམས་
( ༡ ༥༣ན)ཁང་པའི་ནང་དུ་ཡོད་པ་དང་། བྱ་འདབ་དང་བད་ཀྱི་
སྐྱོར་གློར་རྒྱབ་ཏུ་ཡོད་པ་དང་། རང་བཞིན་གྱི་ཐད་དུ་ཡོད་པའི་ཁང་
པ་དང་བཅས་པ་རྣམས་ནི་གསར་པ་དང་། ཅུང་ཟད་གོག་པ་དང་།
ཤིན་ཏུ་གོག་པ་དང་། ཧྲུལ་པོ་རེད་པ་རྣམས་ནི། མང་པོ་ཁྲིག་ཁྲིག་པ་
དང་རེ་རེ་དང་། ཟུང་རེ་རེ་ཙམ་ཡོད་པའི་སར་ཕྱིན་ནས་ཁང་པ་ལ་
འཛེག་པ་དང་། ནང་དུ་ཕྱིན་པ་དང་། བསྐོར་བ་དང༌། ཡིད་ཆགས་
པའི་གཟིགས་མོ་བྱས་པ་དང། ནང་ནས་ཕྱིར་བུད་ས་མ་རྙེད་པ་དང་།
སྟེང་དུ་ཕྱིན་ནས་མར་མ་ཐར་བ་དང། མང་པོ་འགྲིམས་པས་གྲོང་ལས་
མ་ཐར་བ་དང་། མཆོད་ཆ་དཀོར་ཆ་སེར་ཆས་སྐུ་གཟུགས་མང་པོའི་
དཀྱིལ་དུ་ཕྱིན་ནས་བདག་ཏུ་བཟུང་བ་དང་། རེ་རེ་བཞིན་བླངས་ནས་
ཉར་ཚགས་བྱས་པ་དང་། ཡང་བཙུན་པ་ཆས་བཟང་མང་པོས་ཐལ་
འགྱུར་བྱེད་ཅིང་གྲུབ་མཐའ་རྩོད་པ་དང་། བན་ཆེན་དང་བོན་ཆེན་

གདུགས་བསྐོར་བ་དང་། ཟ་འོག་གི་ཐུལ་པ་དང་། ཕུ་ཐུང་མ་དང་།
ཐང་གོས་ལ་སོགས་ཁ་དོག་སྣ་ཚོགས་པ་མང་པོ་གྱོན་ནས་གསེར་
དངུལ་གྱི་ཁྲི་ལ་ཟ་འོག་སྣ་ཚོགས་པའི་སྟན་དང༌། སྲིན་གཟར་དང་།
བྲུམ་ཡུག་ལིང་རྩི་མའི་གདན་ལ་བཞག་ཅིང་། དར་སྣ་ཚོགས་པའི་བླ་
བྲེ་དང༌། འཕུར་མ་ཕུབ་པ། གསེར་དངུལ་དང་རིན་པོ་ཆེའི་དཀོར་ཆ་
མང་པོ་( ༡༥༣བ)ཡོད་པ་དང་། འབྲས་ཀུན་དང་ནས་ལ་སོགས་
པའི་ཆང་མང་པོས་ཟངས་གང་བ་མང་པོ་དང་གསོལ་ཇ་པའི་བཙུན་
ཤར་ཆས་བཟང་མང་པོ་དང་། བཙུན་མོ་ཆས་བཟང་རྒྱན་དང་ལྡན་པ་
ནི༑ གཡུ་ཁྲིའི་སྟེང་དུ་བཟུར་འདུག་པ་དང་བཅས་པ་ནི། གཙུག་ལག་
ཁང་དུ་འདུག་པ་དང་། སེངྒེ་ལ་ཞོན་པ་དང༌། རྟ་ཞོན་པའི་ཚོགས་
དང་༑ གླང་པོ་ཞོན་པའི་ཚོགས་དང་། ཤིང་རྟར་ཞོན་པའི་ཚོགས་དང་
བཅས་པའི་སར་རང་ཉིད་ཕྱིན་ནས་ཕྱག་འཚལ་བ་དང༌། ཆོས་ཞུས་
ནས་མོས་གུས་བྱས་པ་དང་། བསྐོར་བ་བྱས་པ་དང་། ཁོའི་ཟིལ་གྱིས་
རང་ནོན་ནས་ཅུང་ཟད་འཇིགས་པ་དང་། ཕྱག་འཚལ་བ་སོགས་མ་
བྱས་ཀྱང་ཁོའི་རོགས་ལྡན་བྱས་པའམ། ཆོས་ཀྱི་བགྲོ་གླེང་སོགས་ལ་
བསྙད་ནས་ཁོ་དང་མ་འདུམ་ཞིང་རྩོད་པ་རྣམས་ནི་ནང་གི་ལྷོངས་
རྟགས་ཡིན། གཏིང་ལྷོངས་པ་མ་ཡིན་ནོ། །
ཡང་རྒྱལ་པོའི་སྤྲུལ་པ་ཕྲན་ཚེགས་པ་ནི་འདི་འདྲ་འོང་། བུ་ཆུང་
གཅེར་བུ་མང་པོ་དང་། རས་གོས་ཅན་དང་། སློག་གུ་ཅན་དང་། སེར་
ཆས་ཅན་དང་། རལ་བུ་ཅན་དང་། བརྩེ་བའི་ནང་དུ་འདུག་པ་ལ་སྨིན་

ཅིང་སྐྲ་མེད་པ་ཆུང་བ་ནས། ལོ་ལྔ་མན་གྱི་བྱིས་པ་རྣམས་རྩེ་བ་དང་།
པང་དུ་བླང་བ་དང་། རྒྱབ་ཏུ་ཁུར་བ་དང༌། འགྲོ་རོགས་བྱས་པ་དང་།
བུ་ཆུང་ལ་རང་ཉིད་ཆགས་པ་དང༌། སེངྒེ་དང༌། གླང་པོ་ཆེ་དང་། སྤྲེའུ་
དང་། རྨ་བྱ་དང་ཁྱི་དཀར་པོ་( ༡༥༤ན)དང༌། ཁྲ་བོ་དང༌། སྲེ་བོ་
དང་། རྟ་དཀར་དང་། རྔ་མོང་དང་། བྱི་བ་དཀར་ནག་ཆེན་པོ་དང་།
ཅེ་སྤྱང་དང་། ངང་པ་དང་། ངུར་བ་དང་། ཁུག་རྟ་ཁྲ་མོ་དང་། ཟེར་མོ་
སོགས་དང་། དེ་རྣམས་ནི་མང་པོའི་ཁྱུར་གནས་པ་དང་། རེ་རེ་དང་།
ཟུང་དུ་གནས་པ་རྣམས་ལ་རང་གིས་ཉར་ཚགས་བྱས་པ་དང་། རང་
༑ལ་ནས་མ་འདུམ་པ་དང་། དེ་རྣམས་ལ་ཡིད་ཆགས་པ་འོང་
བ་སོགས་ནི་ཕྱིའི་རྟགས་ཡིན་ནོ། །
༈ ཡང་གསང་བའི་རྟགས་ནི་ཆུ་དམར་པོ་རབ་ཏུ་འཁྲུག་ཅིང་
འཕྱུར་བ་དང་། ཆུ་དམར་དལ་མས་ས་ཁྱོན་ཐམས་ཅད་ཁེབས་ཤིང་
འགྲོ་བ་དང་། རི་ལུང་མང་པོ་དུས་གཅིག་ཤྭ་རྦུད་མང་པོ་འོང་ཞིང་།
སྒྲ་འུར་རུ་རུ་ཆེན་པོ་སྒྲོགས་པ་དང་། དེ་རྣམས་ཀྱི་ནང་དུ་རང་ཉིད་
བྱིང་བ་དང་། རང་བཞིན་གྱིས་བྲེད་ནས་ཡ་ང་བ་དང་། ཆུ་རླབས་ཕོག་
ལ་ཁད་པ་དང་། ཆུ་དེ་བརྒལ་དགོས་སྙམ་པའི་སྐྲག་དངངས་དང་། ཆུ་
དེས་སེམས་ཅན་དང་ཤིང་རྡོ་ལ་སོགས་མང་པོ་ཁྱེར་བ་ལ་སྙིང་རྗེ་བརྩེ་
ཤོར་བ་དང་། རླུང་དམར་འཚུབ་མས་རི་ཀླུང་ཐམས་ཅད་གང་ནས་ས་
ཆར་རྡོ་ཆར་གཡོ་བའི་ནང་དུ། རང་ཉིད་གཡེང་བ་དང་། སྤྲིན་དམར་
ནམ་མཁའ་གང་བ་རླུང་གིས་གཡོས་ནས་ལང་ལོང་བྱེད་པས་རང་གི་
སྣང་བ་མི་བདེ་བ་དང་། རི་ཀླུང་ལ་མེ་མཆེད་ཅིང་རང་ཡང་ཚིག་ལ་

ཁད་པ་དང་། ནམ་མཁའ་ལ་འོད་དཀར་པོ་སྦ་ཕུབ་ཙམ་ཞིག་ལིང་
ལིང་བསྐོར་བ་དང་། རླུང་དམར་ཁམ་པ་( ༡༥༤བ) དང་འོད་ཀྱི་
ནང་དུ་རང་ཉིད་ཐིམ་པ་སོགས་ནི་གསང་བའི་ལྷོངས་རྟགས་ཏེ། དེ་
ཐམས་ཅད་ཀྱང་རྒྱལ་པོའི་ཆོ་འཕྲུལ་ལམ་ལྷོངས་ཚད་དམ། རྒྱལ་པོའི་
བླ་གནས་ཞེས་པའམ། མཚན་མ་ཞེས་པ་ནི་རྒྱལ་པོའི་ཕྱི་ནང་གསང་
གསུམ་གྱི་རང་མཚང་སྟོན་པ་དེ་རྣམས་ཡིད་ལ་འཇོག་པར་གྱིས་ལ་
ཉམས་ལེན་ལ་གཅུན་པ་གལ་ཆེ་བ་མན་ངག་དམ་པ་ཡིན། ་དེ་ཡང་
ནང་གི་མཚན་མ་དང་། གསང་བའི་མཚན་མ་དང་ལྷོངས་ཐུབ་པའི་
གང་ཟག་ནི་དཀའ་ལ། ཕྱིའི་མཚན་མ་ཕྲན་ཚེགས་རྣམས་ལྷོངས་པར་
ངེས་པ་ཡིན་ལ། དེ་ལ་གང་ཟག་གང་ཡིན་པ་དེས་གཞན་གང་གི་
མཚན་མ་དང་མ་འདྲེས་པ་ངས་བཤད་པ་བཞིན་གཅིག་ལེགས་པོར་
ངོས་ཟིན་དགོས་སོ། །ངོས་མ་ཟིན་ན་རྒྱལ་པོ་གཅུན་པའི་ཐབས་མེད་
པས༑ ལེགས་པར་མ་གཡེངས་པར་མ་ནོར་བར་བྱས་ལ་ཁོ་གཟིར་བའི་
ཏིང་ངེ་འཛིན་གཅུན་ལ། ནང་དང་གསང་བ་གཉིས་ཀྱང་རིམ་གྱིས་
ལྷོངས་ནས་འོང་བས། ཕྱིའི་ཆོ་འཕྲུལ་ཆུང་ཡང་སློད་པར་མི་བྱ་བ་ནི།
རྒྱལ་པོ་གཅུན་པའི་མན་ངག་ཨིཝཾ།། །།
ད་ནི་མ་མོའི་མཚན་མ་བཤད་ཀྱི་ལེགས་པར་ཉོན་ལ་ཡིད་ལ་
ཟུངས༑ དེ་ཡང་ཕྱི་ནང་གསང་བ་གསུམ་སྟེ། དང་པོ་ཕྱིའི་མཚན་མ་
འདི་ལྟར་འབྱུང་། སྤྱང་ཀི་མང་པོ་ངུ་འབོད་བྱེད་ཅིང་རང་ལ་རྒོལ་བ
དང་༑ རེ་རེ་དང་ནི་ཡ་ཟུང་གིས་རྒྱུག་འདུར་བྱེད་པ་དང་། རྩེད་མོ་རྩེ་
བ་དང་། རང་གར་འགྲོ་བའི་རྗེས་སུ་( ༡༥༥ན) འབྲང་བ་དང་། སྔོན་

དུ་འགྲོ་བ་དང་། དྲེད་མོང་ཁམ་པས་ང་རོ་འདོན་ཞིང་འཇིགས་ཚུལ་
སྟོན་པ་དང་། ཕག་ནག་མང་པོས་ངུར་སྒྲ་སྒྲོག་ཅིང་མཆོང་བ་དང་། སྲེ་
མོང་དང་མོང་རྩེ་མང་པོ་འཁྲེལ་བ་དང་། ཁྱེའུ་ཐོང་ཐོང་མང་པོ་ཉ་ར་
བྱས་པ་དང་། མོ་གོས་རྒྱན་ཅན་མང་པོ་ཉ་ར་བྱས་པ་དང་། སྣལ་མ་ཁ་
དོག་སྣ་ཚོགས་པ་དང་། བུད་མེད་ཀྱི་འཕངས་ཆང་དང་། ཐག་ཆས་
རྣམས་ཉ་ར་བྱས་པ་དང་། བྱ་མོ་ནག་པོ་དང་། སྲེག་པ་དང་། འཇོལ་
མོ་རྣམས་འཕུར་ལྡིང་བྱེད་པ་དང་། ཚང་བཅའ་བ་རང་གིས་མཐོང་
ནས་ཉ་ར་བྱས་པ་དང་། བོང་བུ་མང་པོ་ངུ་འབོད་བྱེད་ཅིང་ཕུ་མདར་
རྒྱུག་པ་དང་། · ཤ་བ་ཡུ་མོ་མང་པོ་འཚོགས་ནས་བྲོ་བརྡུང་བ་དང་།
བུད་མེད་མདོག་ངན་མི་སྡུག་པའི་གཟུགས་ཅན་སྣ་ཚོགས་པ་ཁྲོ་ཞིང་
སྨྲ་བ་མང་པོ་བྱེད་པ་དང་། རེས་འགའ་བུད་མེད་གཟུགས་མཛེས་རྒྱན་
ཅན་ཡིད་འོང་མཛེས་མོར་སྤྲུལ་ནས་ཆགས་པ་སྤྱོད་འདོད་བྱེད་པ་
དང་༑ རེས་འགའ་མ་དང་སྲིང་མོར་སྤྲུལ་ནས་བརྩེ་གདུང་བྱེད་པ་
རྣམས་ནི་ཕྱིའི་ལྷོངས་རྟགས་ཡིན་ནོ། །
ནང་རྟགས་ནི། བུད་མེད་ཤིན་ཏུ་འཇིགས་ཤིང་མི་སྡུག་ཅིང་ཡ་ང་
བའི་གཟུགས་ཅན།སྐྲ་གཟིངས་ཤིང་མཆེ་བ་གཙིགས་ཤིང་ཁ་ནས་
སིད་སྒྲ་འདོན་པ་དང་གཅེར་བུར་རོ་ཐལ་གྱིས་ལུས་བྱུག་ཅིང་། ཁྲག་
གི་ཐིག་ལེ་དམར་ཆལ་ལེ་བ་( ༡༥༥བ) བཀྲ་བ། སྟག་ལྤགས་དང་།
དྲེད་ལྤགས་ཀྱིས་ཤམ་ཐབས་དཀྲིས་པ་དང་། མི་ལྤགས་ཀྱིས་སྐེད་
བཅིང་བྱས་པ་དང་། བྱིས་པའི་གཡང་གཞི་ཕྲག་ལ་གཟར་ཅིང་། སྦྲུལ་
ནག་པོས་ཡན་ལག་བཅིངས་པ་ལག་ན་ཁྲམ་ཤིང་དང་།ནད་རྐྱལ་

དང་༑ མཚོན་གྱི་གྲུ་གུ་སྔོ་དམར་དང་། རྒྱུ་མའི་ཞགས་པ་དང་། འོད་ཀྱི་
ཞགས་པ་ནག་པོ་དང་། མིའི་པགས་པ་དང་། ནད་རྐྱལ་དང༌། སྲིན་
བྱའི་ལག་པ་ཐོགས་ནས་འཇིགས་ཚུལ་སྣ་ཚོགས་སྟོན་པ་དང་། རེས་
འགའ་སྤྱང་ཀི་ཞོན་པ་དང་། སྟག་དང༌། གཟིག་དང་། འཕར་བ་དང་།
ཅེ་སྤྱང་དང་། དྲེད་མོང་དང་། སྲེ་མོང་དང་། མང་རྩེ་དང་། ཕག་རྒོད་
དང་༑ བོང་བུ་ལ་ཞོན་པ་དང་། དུག་སྦྲུལ་དང་། ཆུ་སྲིན་དང་། དུར་བྱ་
ཀང་ཀ་ནག་པོ་མཆུ་རིང་དང་། རླུང་ནག་འཚུབ་མ་དང་། འོད་ནག་པོ་
དང་༑ སྤྲིན་ནག་པོ་དང་། སྤྲིན་ནག་པོ་ལ་ཞོན་པ་དང༌། རེས་འགའ་
བུད་མེད་གཟུགས་ཤིན་ཏུ་མཛེས་པ་འོད་ཆེན་པོ་འབར་ཞིང་སྙན་
པའི་དབྱངས་ལེགས་པ། གོས་ཁ་དོག་སྣ་ཚོགས་པ་འཇའི་རྣམ་པ་དང་
མཚུངས་པ་གསེར་གཡུ་གཟི་དངུལ་དང་བྱུ་རུ་ལ་སོགས་པའི་རྒྱན་
གྱིས་མེ་ཏོག་ལྟར་ཤིན་ཏུ་བཀྲ་བ། དུང་དང་མུ་ཏིག་གི་ཆུན་པོ་དང་།
ཕྲེང་བ་དང་། དོ་ཤལ་དང༌། མེ་ཏོག་སྣ་ཚོགས་པས་བརྒྱན་པ་དང་།
དར་ཟབ་སྣ་ཚོགས་པའི་གོས་དང་ཕུར་མས་ཀླུབ་པ་དང༌། ལག་ན་མེ་
ལོང་དང་། པི་ཝང་དང་། གླིང་བུ་དང༌། ཟངས་ཀྱི་པར་བུ་ཐོགས་པ་
དང་༑ རེས་འགའ་( ༡༥༦ན)ཤྭ་བ་ཡུ་མོ་དང་། གླ་བ་དང་། རྒོ་བ་
དང་༑ རྔ་མོང་དང་། དྲེའུ་སོགས་ལ་ཞོན་པ་དང་། རེས་འགའ་དུར་
ཁྲོད་ཀྱི་རོ་གསར་རྙིང་དང་། ཀེང་རུས་དང༌། བྱ་གཅན་གཟན་གྱིས་
གང་བར་འདུག་པ་དང་། ས་གཞི་ཁྲག་གིས་སྦག་ཅིང༌། དམར་སིང་
བའི་སར་འདུག་པ་དང་། མཐིང་གི་གུར་ནང་དུ་འདུག་པ་དང་།
འཇའ་འོད་ཀྱི་གུར་ནང་དུ་འདུག་པ་དང༌། མི་ལྤགས་དང༌། སྟག་

ལྤགས་ཀྱི་གུར་ནང་དུ་འདུག་པ་དང་། དར་དང་ཟ་འོག་གི་གུར་ནང་
དུ་འདུག་པ་དང་། ལྗོན་ཤིང་མང་པོ་འཁྲིག་པའི་ཚལ་དུ་འདུག་པ་
དང་༑ སྤྲིན་དང་ན་བུན་གྱི་ནང་དུ་འདུག་པ་དེ་རྣམས་ཀྱིས་རེས་
འགའ་ནི་རང་ལ་འཇིགས་ཚུལ་སྟོན་པ་དང༌། ལ་ལས་ནི་རང་ལ་གུས་
པའི་ཚུལ་དང་། ལ་ལས་ནི་ཆགས་པའི་ཚུལ་དང་། ལ་ལས་ནི་ཁྱོད་ཀྱི་
གྲོགས་བྱེད་ཟེར་བ་དང་།ལ་ལས་ནི་ཟས་དང་ནོར་སྟེར་བར་བྱེད་
ཟེར་བ་ལ་སོགས་པའི་མཚན་མ་མི་འདྲ་བ་སྣ་ཚོགས་པ་ཞིག་སྟོན་པ་
དང་༑ གཞན་ཡང་གཟུགས་མི་འདྲ་བ་དང༌། ཞོན་པ་མི་འདྲ་བ་དང་།
གོས་དང་རྒྱན་མི་འདྲ་བ་དང༌། ཕྱག་མཚན་མི་འདྲ་བ་དང་། འདུག་
གནས་མི་འདྲ་བ་དང་། ཁ་དོག་མི་འདྲ་བ་ལ་སོགས་པ་བཟང་ངན་གྱི་
ལྟས་སྣ་ཚོགས་པ་ཞིག་སྟོན་པ་འོང་བ་ནི་རང་གི་རྨི་ལམ་ལ་གང་བྱུང་
བ་དེ་ལེགས་པར་ཏིང་ངེ་འཛིན་གྱིས་གཟིར་ནས་ད་ལྟ་ཉིད་དུ་འགྱུར་
ནས་འགྲོ་བ་ཡིན་པ་ནི། མོ་འདྲེའི་ཆོ་འཕྲུལ་ཡིན་པ་དང་། མ་
( ༡༥༦བ)འགྱུར་ནས་མལ་དུ་སྡད་ན་ལྷ་རྟགས་ཡིན་ཀྱང་སྲིད་པས།
ཆོ་འཕྲུལ་གང་ཡིན་ཀྱང་ངོས་ཟིན་པར་བྱས་ལ་ཏིང་ངེ་འཛིན་གྱི་
དམིགས་པས་ལེགས་པར་གཟིར་བར་བྱའོ། །དེ་རྣམས་ནི་ནང་རྟགས་
ཡིན་པ་དང་། གཏིང་ལྷོངས་པ་མ་ཡིན་ནོ། །
༈ གསང་བའི་རྟགས་ནི། འཇའ་ཚོན་སྣ་ལྔས་རང་ཉིད་གཡོགས་
པ་དང་། ནམ་མཁའ་གང་བ་དང༌། རླུང་འཚུབ་སྔོ་དམར་གྱིས་རང་
ཉིད་གཡོགས་པ་དང་། བར་སྣང་གང་བ་དང༌། འཚུབ་མ་དམར་ནག་
གིས་རང་ཉིད་གཡེང་ཞིང་རི་ལུང་ས་གཞི་ཐམས་ཅད་གང་བ་དང་།

ཤིང་ལོ་མང་པོ་ཕུབ་ཙམ་ནམ་མཁའ་ལ་རླུང་གིས་ཁྱེར་བའི་ནང་དུ་
རང་ཕྱིན་པ་དང་། འོད་ཁ་དོག་སྣ་ཚོགས་པ་མེ་ལྕེ་ལྟར་འབར་བ་དང་།
མཚོ་ལྟར་འཁྱིལ་བ་དང་། གློག་ལྟར་འཁྱུག་པ་དང༌། འཕྲེང་ལྟར་བྲེས་
པ་དང་། གཞན་ཡང་གཡུ་ཆེན་པོ་མདོག་ཤིན་ཏུ་བཟང་ལ་གསལ་ཞིང་
འོད་འབར་བ་ལུག་གི་མཆིན་པ་དང་མཁལ་མ་ཙམ་རེ་ཆེ་ཆུང་གི་རིམ་
པ་དང་། བྱུ་རུ་མདོག་བཟང་བ་ལུག་གི་མགོ་ཙམ་ནས་མིའི་ལག་མགོ་
ཙམ་སོགས་དང་། གཟི་ནག་ཁྲ་ཁྲུ་གང་ཙམ་ནས་སྤར་འཆང་གང་ཡན་
ཆད་དེ་རྣམས་ནི་ས་ལས་གཏེར་དུ་རྙེད་པའམ།བང་མཛོད་དམ་སྒྲོམ་
བུ་དང་། གདན་ལ་བཀོད་པ་དང་། རང་བཞིན་གྱི་རེ་རེ་དང་། ཡ་ཟུང་
དང་ཕྲེང་བ་ལྟར་རྒྱུས་པ་སོགས་རང་གི་ཉ་ར་བྱས་པ་དང་། མཐོང་བ་
རྣམས་ནི་གསང་བའི་ལྷོངས་རྟགས་ཡིན་( ༡༥༧ན) པ་དང་། གཞན་
དང་མ་འདྲེས་མ་ནོར་བར་གྱིས་ཤིག་ཨང་། ཤེས་རབ་རྣམ་དཔྱོད་དང་
ལྡན་པའི་ལས་ཅན་ཁྱོད་ལེགས་པར་ཉོན་དང་། བདུད་ཀྱི་ལྷོངས་
རྟགས་འདི་འདྲའོ། །མི་ནི་ཁ་དོག་ནག་པོ་སོལ་བས་ལུས་བྱུག་པ་འདྲ་
བ་གཅེར་བུའམ། ཡང་ན་གོས་ནག་པོ་གྱོན་པ་ལག་ན་རེ་བའི་བ་དན་
འཕྱར་བ། རྟ་ནག་པོ་རྔ་མ་རྔོག་མ་གཟིང་ཞིང་། རྣ་བ་ཤིན་ཏུ་རིང་
བའི་ནང་དུ་དུད་པ་ལྟ་བུའི་རླངས་པ་སྔོ་ཆུ་རུ་རུ་འོང་བ་དང་། ཁྱི་
ནག་པོ་ཁ་གདངས་ཤིང་མཆེ་བ་གཙིགས་ནས་ལྕེ་དམར་ལྷབ་ལྷབ་
བྱེད་པས་ང་རོ་འདོན་པ་དང་། བྱ་ནག་གཤོག་པ་ཤིན་ཏུ་རིང་ཞིང་།
ཆུ་དང་སྡེར་མོ་སྔོན་པོ་ཤིན་ཏུ་རིང་ཞིང་རྣོ་བ། རྐན་སྒྲ་ཐག་ཐག་
བརྡབ་ཅིང་། འཕུར་འཇོལ་བྱེད་པ་དང༌། དོམ་ནག་ཤིན་དུ་འཇིགས་

པ་ཁ་གདངས་ནས་ང་རོ་ཆེན་པོ་བྱེད་ཅིང་རྔམ་པ་དང་། གཡག་ནག་
ར་ལ་མེ་འབར་ཞིང་ངར་འཕྱོ་ཆེན་པོ་བྱེད་ཅིང་རྔ་མ་རབ་ཏུ་འཚུབས་
ནས་རྨིག་པས་ས་བསྐོ་བ་དང་། ཡང་མི་ནག་པོ་འཇིགས་སུ་རུང་བ་
དར་ནག་གི་རས་ཁ་གོན་ནས་སྟག་ལྤགས་ཀྱི་ཆས་གོས་བྱས་ཤིང་། སྐྲ་
གྱེན་དུ་གཟིང་བ། ཁ་ནས་དབུགས་མེ་ལྕེ་ལྟར་དམར་ལྷབ་ལྷབ་བྱེད་པ་
དང་།༑ ལག་ན་ཁྲམ་ཤིང་དང་རྩིས་ཀྱི་བྱང་བུ་དང༌། མདུང་ནག་པོ་རྩེ་
གསུམ་པ་དང་། རྩིས་ཀྱི་རྡེའུ་དཀར་ནག་དང་། ཞགས་པ་ནག་པོ་
ཐོགས་པ་དང་། མདའ་གཞུ་ལག་( ༡༥༧བ) ཏུ་འགེངས་ཤིང་། རྐེད་
དུ་ཐོགས་པ་དང་། རྟ་དང་གཡག་རྒོད་ལ་ཞོན་པ་འཇིགས་ཚུལ་སྟོན་
པ་དང་། ཡང་མི་ལ་ལ་ནི་དོམ་གྱི་པགས་པས་སྟོད་གཡོག་བྱས་ཤིང་
སྟག་གི་པགས་པས་སྨད་དཀྲིས་བྱས་པ་དང། ལ་ལ་མིའི་གཡང་གཞི་
གོས་སུ་གྱོན་པ་དང་། ལ་ལ་ནི་གཅེར་བུ་མིའི་རྒྱུ་མའི་དོ་ཤལ་བྱས་
ཤིང༌།༑ མགོ་རློན་སྐྲ་དང་བཅས་པ་ལག་ཏུ་ཐོགས་པ་ལ་སོགས་པ་མི་
འདྲ་བའི་རྣམ་འགྱུར་སྣ་ཚོགས་པ་གཅིག་སྟོན་པ་རྣམས་ནི། འཇིགས་
ཤིང་ཡ་ང་ལ་གདུག་པའི་མུན་པ་ནག་པོ་འཁྲིག་པའི་རང་བཞིན་ཅན་
དང་།༑  ཤ་ཁྲག་གི་གཟུགས་ཅན་མ་ཡིན་ལ། དུད་པ་ནག་པོའམ། སྤྲིན་
ནག་གི་རྣམ་པ་ཇི་ལྟ་བ་བཞིན་ཡིན་པ་ནི། མང་པོ་དང་རེ་རེ་དང་།
ཟུང་རེ་ཙམ་ཡང་སྟོན་པས་ངེས་པ་མེད་པ་དང་། གཞན་ཡང་གྲོང་
ཁྱེར་ནག་པོ་གྲངས་ལས་འདས་པའི་གསེབ་ཏུ་རང་ཕྱིན་ནས་འཇིགས་
ཤིང་སྐྲག་ནས་ཕྱིར་འོང་ས་མ་རྙེད་པ་དང་། རི་ནག་པོ་ཤིན་ཏུ་མཐོ་བ་
སྤྲིན་ལ་ཐུག་པ་རྒྱ་ཆེ་བའི་ངོས་སུ་ཕྱིན་ནས་སྟོད་སྨད་དང༌། ཕན་ཚུན་

གར་སོང་ཡང་ཟད་མ་ཐུབ་པ་དེ་རྣམས་ནི་ནང་གི་བདུད་གཏིང་ནས་
ལྷོངས་པ་ཞེས་བྱ་བའམ། ནང་གི་ལྷོངས་རྟགས་ཀྱི་མཚན་མ་ཁྱད་པར་
ཅན་ཡིན་པས་ཡིད་ལ་ཟུངས་ཤིག་ཨང་། ཕྱི་རྟགས་ནི། མི་ནག །ཁྱི་ནག།
བྱ་ནག །རྟ་ནག །གཡག་ནག །དོམ་ནག །སྐྱུང་ཀ་ནག་པོ་མཆུ་དང་
སྡེར་མོ་དམར་པོ་ཅན་དང་། ཏོབ་ཏི་དང་། བྱ་རོག་( ༡༥༨ན)དང་།
དེ་རྣམས་ནི་ད་ལྟའི་རང་རེའི་འདི་ན་ཡོད་པའི་ཇི་ལྟ་བ་བཞིན་ཡིན་
པས༑ དེ་རྣམས་ཀྱིས་རང་ལ་རྒོལ་ཚུལ་སྟོན་པ་དང་། རང་གི་སྔོན་རྒྱབ་
ཏུ་འབྲང་བ་དང་། རང་དེ་དག་གི་ནང་དུ་ཕྱིན་པ་དང་། གཞན་ཡང
ཞྭ་ནག་གོས་ནག་གྱོན་པ་དང་། ཉ་ར་བྱས་པ་དང་། སྦྲ་ནག་པོ་དང་།
ཁང་སྟོང་ནག་ཧང་ངེ་བའི་ནང་དུ་ཕྱིན་པ་དང་། ཆུ་བོ་ཆེན་པོ་ལ་ཟམ་
པ་ཕྲ་བ་ཡོད་པ་ལ་རང་སོང་ནས་མ་ཐར་ཅིང་ལྷུང་ལ་ཁད་པ་དང་།
བྲག་ནག་འཁྲིགས་པ་དང་། རྫ་རི་ནག་པོ་གཡག་ཁྱུ་འགྲོ་བ་འདྲ་བ་
དང་།༑ ཐང་ནག་ཆེན་པོ་རྣམས་ལ་ཕྱིན་པ་དང་། ལུང་པ་ནག་པོ་སེང་
ངེ་བའི་ནང་དུ་ཕྱིན་པ་དང་། དེ་རྣམས་ནི་ད་ལྟར་ཡོད་པའི་རང་ཁ་མ་
འདི་འདྲ་བ་རྣམས་ཡིན་པ་ཡང་རྟག་པ་ཅན་ནི་མ་ཡིན་ལ། མི་རྟག་
ཅིང་རེ་རེ་ཡང་མི་འདྲ་བ་མང་པོར་འགྱུར་བ་ཡིན་པས། མང་པོ་དང་
རེ་རེའི་དང་ཡ་ཟུང་ཙམ་དང་། གྲངས་ཀྱི་ཁྱད་པར་ལའང་མི་འདྲ་བ་
དུ་མ་ཞིག་ཡོད་པ་དང་བཅས་པ་རྣམས་ནི། ཕྱིའི་ལྷོངས་རྟགས་ཡིན་པ་
ལ་ཡང་། སེ་ནེ་སུ་ནེ་རབ་རིབ་མ་ཡིན་པ་ངེས་པ་ཅན་སེང་ངེ་བ་ཞིག་
བྱེད་དགོས་པ་ཡིན་ནོ། །
གསང་རྟགས་ནི། འོད་ནག་པོའི་ནང་དུ་རང་ཉིད་ཐུམ་པའམ།

རང་གི་ཡན་ལག་བཅིངས་པའི་རྣམ་པ་དང་། འདོམ་པ་ལྔ་དྲུག་གི་
བར་ལ་མཐོང་བ་དང་། མུན་པ་ནག་པོའི་( ༡༥༨བ) གླིང་དུ་ཕྱིན་པ་
དང་༑ འགྲོ་ས་མ་མཐོང་བ་དང་། རླུང་ནག་འཚུབ་མའི་ནང་དུ་རང་
ཉིད་གཡེངས་ནས་དངངས་པ་དང༌། འཁྱག་ཅིང་གྲང་ཤུམ་ཆེན་པོས་
འདར་བ་དང་། སྤྲིན་ནག་པོ་དང་ན་བུན་ནག་པོ་གཡོ་ཞིང་འཕྱུར་
བའི་ནང་དུ་འཐུམ་པ་དང་། སྤྲིན་དང་ན་བུན་བར་སྣང་ན་འཁོལ་བ་
རང་གི་སྟེང་དུ་འོང་ལ་ཁད་སྙམ་ནས་ཡིད་མི་བདེ་བ་དང་། བདུད་ཀྱི་
ཁྲམ་ཤིང་ཡིན་ཟེར་བའི་ཤེར་ཤིང་ལས་བྱས་པ་བཞིན་གྱི་ནག་ལྷང་ངེ་
བ་བརྒྱད་པ་ཞོག་གི་རྣམ་པ་ཅན་ལ་བུ་ག་མང་པོ་ཡོད་པ་རང་གི་ལུས་
ཚད་གཉིས་ཙམ་གྱི་རིངཐུང་དང་ལྡན་པ་ཞིག །རང་གི་གཉའ་བར་
འགེལ་དགོས་པ་དང་། ཡང་གྲུ་མོར་འཆང་དགོས་པས་ཡིད་མི་བདེ་བ་
དང་། དོར་དུ་མི་ཕོད་སྙོམ པ་འོང་བ་རྣམས་ནི་གསང་བའི་ལྷོངས་
རྟགས་ཡིན་པས་མ་ནོར་བར་དགོས་སོ། །དེ་རྣམས་ཐམས་ཅད་ནི་ཁྲོམ་
ཐོགས་བདུད་ཀྱི་ཆོ་འཕྲུལ་ཡིན་ནོ་ཡིད་ལ་ཟུངས།
ཡང་བཙན་ལྷོངས་པའི་རྟགས་ལ་ཡང་གསུམ་སྟེ། ལེགས་པར་ཉོན་
དང་ཕྱིའི་ལྷོངས་རྟགས་འདི་འདྲ་འོང་། མི་དམར་རྟ་དམར་སྐྱ་མི་
དམར་པོ་མང་པོ་འཆམ་པ་དག་རང་བཞིན་འགྲོ་འདུག་བྱེད་པ་དང་།
རང་ལ་གནོད་པ་བྱེད་པ་དང་། རང་གིས་ཁོའི་རོགས་ལྡན་བྱེད་པ་
དང་༑ གཞན་ཡང་ཁྱི་དམར་པོ་རྔ་མ་དམར་པོས་བརྒྱན་པ་དང་། སྤྱང་
ཀི་དང་། འཕར་བ་དང་། ཝ་དང༌། སྤྲེའུ་དང་། དེ་རྣམས་ནི་རང་ལ་
རྒོལ་བ་དང་། རང་ལ་འཁོར་བ་དང༌། བྱ་ཕོ་མཚལ་ལུ་དང་། འུག་པ་

དང་༑ ཁུ་བྱུག་འུག་ཆུང་རྣམས་རང་གིས་ཉར་ཚགས་བྱས་པ་དང་གོས་
གསར་( ༡༥༩ན)པ་དམར་པོ་དང་། དར་ཟབ་དམར་པོ་དང་།
བཙོད་སྐེགས་རྣམས་ཉ་ར་བྱས་པ་དང་།གཞན་གྱིས་སྟེར་བ་དང་།
རང་བཞིན་བདག་མེད་མང་པོ་མཐོང་བ་རྣམས་ནི་ཕྱིའི་ལྷོངས་རྟགས་
ཡིན་ནོ། །
ནང་གི་མཚན་མ་ནི། གཟུགས་དང་དབྱིབས་མིའི་རྣམ་པ་ཇི་ལྟ་བ་
བཞིན་ཡིན་ཀྱང་། གདུག་པའི་ཚམ་རྔམ་ཆེན་པོའི་ཟིལ་གྱིས་འཇིགས་
ཤིང་ཡ་ང་བ་ཆེན་པོ་ཡོད་པ་དང་། མདའ་གཞུ་དང༌། མདུང་དང་།
ཞགས་པ་དམར་པོ་ལ་སོགས་པའི་མཚོན་ཆ་སྣ་ཚོགས་པ་ཐོགས་ནས།
དར་ཟབ་ཀྱི་གོས་ཁ་དོག་སྣ་ཚོགས་པའམ། རེས་འགའ་སྟག་ལ་སོགས་
པའི་གཅན་གཟན་སྣ་ཚོགས་པའི་གོས་སམ། ར་ལུག་གི་པགས་པའམ།
འོལ་འུ་ཆུང་གི་པགས་པ་དང་། ཆུ་སྲིན་དང་འབྲུག་གི་པགས་པ་ལ་
སོགས་གོས་ཀྱི་ཁྱད་པར་མི་འདྲ་བ་དུ་མ་ཞིག་གོན་པ་དང་། ཤྭ་བ་རུ་
རྩེ་དམར་ཟེང་ཞོན་པ་དང་། རྐྱང་དང་། རྟ་དང་། ཁ་ཤ་རྣམས་ནི་གོང་
རྨེད་སྦྲུལ་བྱས་པ། ། མིའི་པགས་པ་ལ་སྔ་ཤ་ཕྱི་ཤད་བྱས་པ་རྣམས་ཀྱི་
ཞོན་པ་དང་། · རྐང་རྐྱང་དང༌། སྐྱ་རྐང་འདྲེས་པའི་ཚོགས་དང་བཅས་
པ་རྣམས་ལ་གློག་འོད་དམར་ཁྱུག་ཁྱུག་འཕྲོ་བའི་རྣམ་པ་ཅན་དང་།
གཞན་ཡང་གྲོང་ཁྱེར་དམར་པོ་ཤིན་ཏུ་འཇིགས་ཤིང་ཡ་ང་བའི་ནང་
དུ་ཕྱིན་པ་རྣམས་ནི་ནང་གི་མཚན་མ་ཞེས་པའམ། གཏིང་ལྷོངས་པའི་
རྟགས་ཡིན་ནོ། །
ཡང་གསང་བའི་རྟགས་ནི། ཆུ་དམར་པོ་ཆེན་(༡༥༩བ)པོས་རི་

ལུང་གང་བ་དང་། རི་ལུང་ཐམས་ཅད་དམར་དུང་ངེ་ཡོད་པ་ལ། ལྷོ་
བུར་དམར་པོ་འཁྲིགས་པ་དང་། སྤྲིན་དམར་པོ་རླུང་གིས་གཡོ་བ་
དང་༑ འོད་ཟེར་དམར་པོ་གློག་ཞགས་ལྟར་ནམ་མཁའ་འགྱུ་བ་དང་།
རླུང་དམར་འཚུབ་མས་རི་ཀླུང་ཐམས་ཅད་གང་ནས་འུར་སྒྲ་ཆེན་པོ་
གཡོ་བ་དང་། བྲག་དམར་ཆེན་པོ་འབར་བའི་རྣམ་པ་ཅན་ཟིང་ངེར་
ཡོད་པ་དང་། གོའུ་དམར་སིང་ངེ་བ་མང་པོ་འཁྲིགས་པ་དང་། རི་
དམར་ཟིང་ངེ་བ་དང་། རྫ་དམར་ཁྲོབས་སེ་བ་དང་། ས་རལ་དམར་
ལྷབས་པ་དང་། མཚོ་དམར་གཏིང་ངེ་བ་དང༌། མདའ་མཚལ་མ་མང་
པོ་དང་། དེ་རྣམས་རང་རང་ལ་འོད་དང་འཇིགས་པའི་ཟིལ་ཆེན་པོ་
ཡོད་པའི་རྩར་རང་ཕྱིན་པ་དང་། ནང་དུ་བྱིང་བ་དང་། རྒྱང་ནས་
མཐོང་བ་དང་། དེ་རྣམས་ལ་སེམས་ཆགས་པ་དང་། མཐོང་ནས་སྐྲག་
པ་དང་། མདའ་བསྡུས་པ་རྣམས་ནི་གསང་བའི་རྟགས་ཡིན་ནོ། །བློ་ལ་
འཇོག་པར་གྱིས།
ཡང་འོག་གདོན་ལ་འདི་འདྲ་འོང་བ་ཡིན་གྱི་ཉོན་དང་། སྡོམ་སྡིག་
ནག་པོ་དང་། གྲོག་མ་དང་། སྦུར་བ་དང་། སྲམ་དང་། ཉ་ཁྱུ་མ་འདྲ་བ་
རྣམས་ནི་ཆར་དུ་བབས་པས་ས་ཁྱོན་གང་བ་དང་། རང་གི་ལུས་ལ་
འབྱར་བའོ། །དེ་རྣམས་ཀྱི་ཚད་ནི་ཁྱེའུ་མིག་འབྱེད་མ་ཐག་པ་ཙམ་
ཡིན་པ་རྣམས་ནི་ཤིན་ཏུ་གྲང་ལ་གཤེར་བའི་རྣམ་པ་ཅན་ཡིན་པས།
རང་གི་མཐོང་བ་ཙམ་གྱིས་ཡིད་མི་བདེ་ཞིང་རབ་ཏུ་སྐྲག་གོ །ཡང་
སྦལ་པ་དང་། སྡིག་པ་དང་། ཉ་དང་། ལྕོང་མོ་དང་།( ༡༦༠་ན)སྦིར་
ཆེན་དང༌། ཆུ་སྲིན་དང༌། ཙང་པག་རྣམས་ནི་གླང་ཤད་ཀྱི་ཚད་ཙམ་

གྱིས་ཁ་གདངས་ནས་ཟ་ཚུལ་སྟོན་པ་དང་། སྐམ་དང་གཤེར་གང་
དུའང་ཐམས་ཅད་འདུས་ནས་ཀུ་ཤར་བྱེད་ཅིང་འཛིང་མོ་བྱེད་པ་
དང་༑ རེ་རེ་ཟུང་རེ་གང་གི་ལུས་ལ་ན་བུན་འཐུལ་ཞིང་ཟིལ་པ་ཅུང་
ཟད་ཆཊ་པ་དང་། རང་གིས་མཐོང་བ་ཙམ་གྱིས་སེམས་(༡༦༠་བ)
འཁྲུག་ཅིང་ཡིད་རྨུག་ལ་ཤ་སྦྲིད་པ་འོང་བ་དང་། ཡང་སྦྲུལ་ནག་པོ།
དམར་པོ། སེར་པོ། ལྗང་ཁུ། ཁྲ་བོ། དཀར་པོ། དམར་ཁྲ། སེར་ཁྲ། སྔོ་ཁྲ་
རྣམས་ནི་ཤིང་ཆེན་པོ་ལ་ལོ་འདབ་རྒྱས་པ་བཞིན་ལ། རིང་ཐུང་གི་
ཚད་ནི་གཞུ་འདོམ་ལྔ་བཅུ་ཙམ་རེ་ཡོད་པ་དང༌། དེ་རྣམས་ཀྱི་མཁར་
བརྩེགས་པ་དང་། ཆུ་དང་སྐམ་གང་ཡིན་ལ་གནས་ཏེ་ཕྱོགས་གཅིག་ཏུ་
གཤིབ་པ་དང་། རང་ཉིད་ཉལ་དུ་ཡོད་པའི་ལུས་ལ་དུག་རླངས་ཕ་ལ་
ལ་ཁོལ་ཞིང་། ཟེ་བ་ཆེན་པོ་ཡོད་པ་ལ། མེ་འབར་བའི་རྣམ་པ་དང་།
ཁ་མིག་ནས་ནད་སྣ་ཚོགས་པའི་རྣམ་པ་ཁ་དོག་སྣ་ཚོགས་འཕྱུར་ཞིང་
ཟིལ་བ་ལྟར་ཟི་ལི་ལི་གཞུ་འདོམ་བརྒྱའི་བར་ལ་འོང་བས། རང་གིས་
མཐོང་བ་ཙམ་གྱིས་ཡ་ང་བ་དང་། བ་སྤུ་གཟེང་ཞིང་དབང་པོ་སུབ་
ནས་ལུས་མྱོས་ཏིང་ངེ་ཤིག་འགྲོ་བ་ཁོའི་གྲིབ་ཡིན། ཡང་བུ་ཆུང་ལོ་
བརྒྱད་པའི་ན་ཚོད་ཙམ་གྱི་ནུ་མ་མན་ཆད་སྦྲུལ་དུ་འདུག་ཅིང་། སྤྱི་
བོར་སྦྲུལ་མགོའི་གདེང་ཀ་མང་པོ་འབར་བ་ལ་ནད་( ༡༦༠་བ) སྔོ་
དམར་འཕྱུར་བ། སྦྲུལ་མཇུག་ལ་དུག་རླངས་དང་ན་བུན་ཁོལ་བ། ལུས་
སྟོད་ལ་ཡང་སྤྱི་བུན་ཐུལ་བ་རྣམས་ནི། ཆུ་གླིང་ཆེན་པོ་མིག་གིས་མི་
ནོན་པའི་ནང་དུ། རེས་ལུས་སྟོད་ཕུད་ཅིང་རེས་སྦྲུལ་མཇུག་དང་
བཅས་པའི་ཆུའི་སྟེང་དུ་ཐོན་ནས་འདུག་པ་ཁ་དོག་སྣ་ཚོགས་པ་མང་

པོ་མཐོང་བ་ནི་གཏིང་ལྷོངས་པའམ། ནང་རྟགས་ཡིན་ནོ། །
ཕྱིའི་ལྷོངས་ནི་སྡོམ་དང་སྡིག་པ། གྲོག་མ། སྦུར་བ། ཉ་ཁྱུ་མ། སྦལ་
སྦྲུལ༑ ཉ་ལྕོང་རྣམས་ནི་ད་ལྟ་དངོས་སུ་ཡོད་པ་བཞིན་དུ་རྨིས་པ་དང་།
གཞན་ཡང་མཛོ་དང་། བ་ལང་གི་ཚོགས་མང་པོ་འདུས་པ་དང་། དེ་
དག་ཀྱང་རེ་རེ་དང་ཟུང་རེ་དང་། ཁྱད་པར་དུ་མཛོ་ཁམ་པ་དང་།
གླང་སྟག་རིས་ཅན་དང་།དེ་རྣམས་ཀྱིས་རང་བརྡུང་ཚུལ་སྟོན་པ་
དང་། དེ་རྣམས་ཀྱིས་རང་ལ་འདུད་པ་དང་། རང་གིས་ཉ་ར་བྱེད
དགོས་པ་རེད་པ་དང་། དམེ་མཛེ་ལོང་གསུམ་ལ་སོགས་སྤྲང་པོ་མང་
པོས་རང་ལ་སློང་བ་དང་། ཉལ་ཉིལ་མང་པོའི་ནང་དུ་རང་ཕྱིན་པ་
དང་། སྒར་འདེབས་པ་དང་། ལམ་དུ་འགྲོ་བ་དང་། རུ་སྒར་མང་པོ་
འདེབས་པ་དང་། སྐྱེལ་དུ་འཇུག་པ་དང་ཁལ་འགེལ་བ་དང་། ཁལ་
འཕོག་ཅིང་ལོངས་སྤྱོད་བྱེད་པ་དང་། དེ་རྣམས་རང་དང་མ་འདུམ་
ཞིང་རྩོད་པ་དང་། རང་དེ་ནང་དུ་ཕྱིན་པ་དང་། རང་གིས་ཉར་ཚགས་
རོགས་ལྡན་བྱས་པ་དང་། མི་ནོར་དང་། ཁྱི་རྟ་ལུག་གསུམ་གང་ཡང་
མེད་པའི་སྒྲ་སྟོང་པ་དང་ཟིལ་པ་ཆགས་པའི་རུ་སྒར་དང་། སྒྲ་རེ་རེ་
དང་ཟུང་ཟེ་དང་དེ་ནི་ཕྱིའི་རྟགས་ཡིན་ནོ། །སྒྲ་སྟེང་ལ་ཟིལ་པ་མེད་ན་
བདུད་ཀྱི་རྟགས་ཡིན་པར་བཤད་དོ། །གསང་བ་ལ་མཚོ་ཆེན་པོ་ཁ་
དོག་སྣ་ཚོགས་པ་རླངས་པ་ཅུང་ཟད་འབྱུང་བ་དང་། རྫིང་ཞེས་པ་
ལྗོན་ཤིང་སོགས་པས་བསྐོར་བ་ཡང་ཁ་དོག་སྣ་ཚོགས་པ་རེ་རེ་འགུལ་
བ་དང་། ཆུ་མིག་མང་པོ་ཡང་ཁ་དོག་སྣ་ཚོགས་པའི་མགོ་འཕྲད་པ་
དང་༑ རྟིང་འཕྲད་ནས་འཁྱིལ་བ་དང་། བསྣོལ་ནས་ཆལ་ཆིལ་དུ་ཡོད་

པ་དང་། ཆུ་རླུང་ཆེན་པོ་ཡང་ཁ་དོག་སྣ་ཚོགས་པ་ཆལ་ཆིལ་དུ་འཁྱིལ་
བ་དང༌། དུམ་བུ་དུམ་བུར་བསྐོར་བ་དང༌། མཚོ་ལྟར་མེར་རེ་རེ་བྱེད་
པ་རྣམས་ལ་ཆུ་ཞིང་མིག་རྒྱང་ཙམ་པ་རེ་རྣམས་ལ་འོད་འབར་ཞིང་
རླངས་པ་འཇའ་ཚོན་ལྟར་འཁྲིག་པའི་ནང་དུ་རང་ཕྱིན་ནས་ཆུ་ལ་
བྱིང་བ་དང་། རེས་ན་བུན་དང་འོད་དུ་འཁྱིལ་བ་དང་། རེས་བར་བར་
དུ་ཕྱིན་ནས་ཕྱིར་བུད་ས་མ་རྙེད་པ་དང་། རེས་རྒྱང་དུ་མཐོང་བ་ལ་
ཡིད་ཆགས་པའམ། མི་བདེ་བ་དང༌། དབང་པོ་མྱོས་པའོ། །ཡང་རང་
བཞིན་གྱི་ན་བུན་སྤྲིན་དང་།རླངས་པ་རྣམས་ཁ་དོག་སྣ་ཚོགས་པ་
གཏིབས་པ་ལ་ཟིལ་པ་འབབ་པས་ས་ཁྱོན་ཐམས་ཅད་ཀྱང་གཤེར་
ནས་ཟིལ་བ་ཕྲོམ་མེ་བའི་ནང་དུ། རང་ཕྱིན་ནས་གཤེར་བ་དང་ན་
བུན་གྱིས་གཡོག་ནས་གར་ཡང་འགྲོ་ས་མ་མཐོང་བ་དང་། ཡང་འོད་
ཁ་དོག་སྣ་ཚོགས་པས་རང་གི་ཡན་ལག་བཅིངས་ནས་འགྲོ་མི་ཤེས་པ་
དང་།༑ ཡང་འཚུབ་མ་ལྟ་བུའི་འོད་ཁ་དོག་སྣ་ཚོགས་པའི་སྨིག་རྒྱུ་ལྟར་
མེར་མེར་བྱེད་( ༡༦༡བ)པའི་ས་གཞི་གང་བའི་ནང་དུ་རང་ཉིད་
བྱིང་བ་དེ་རྣམས་ནི་གསང་བའི་རྟགས་ཡིན་ནོ། །ཡང་མཚོ་ལ་སོགས་
པའི་ཆུ་རྣམས་དང་། ན་བུན་སྤྲིན་རླངས་རྣམས་ཁ་དོག་དང་རླངས་པ་
མེད་པ་དང་། ད་ལྟའི་རང་ག་མ་འདི་ལྟ་བུ་ཡིན་ན་ནི་ཕྱིའི་རྟགས་ཡིན་
ནོ༑ །
ལྷ་གདོན་གྱི་མཚན་མ་གཅིག་ཏུ་དྲིལ་ནས་བཤད་པ་ལ། ཉོན་དང་
འདི་འདྲ་འོང་བ་ཡིན་པས། ཡིད་ལ་ཟུངས་ཤིག །མི་དཀར་པོ་དུང་
ཕྱིས་པ་ལྟ་བུའི་སྨིན་མ་སྔོན་པོ་སྒྲ་དཀར་པོ་སྤྱི་བོར་ཐོར་ཚུགས་སུ་སུ་

བཅིངས་པ། དར་དཀར་པོ། དམར་པོ། སྔོན་པོ། སེར་པོ། ལྗང་གུ །ལེབ་
རྒན་ཀ་རི་ཀའི་ཁ་དོག་འདྲ་བའི་གོས་སྣ་རེ་རེའམ། ཁ་སྣ་ཚོགས་པ་
ཟུང་རེའམ།འཁོར་ཐམས་ཅད་ཀྱིས་སྟོད་གཡོག་གམ། སྨད་དཀྲིས་
སམ༑ཐམས་ཅད་ཀླུབ་པའི་རྣམ་པ་གོན་པ། ལག་ན་འཕྲུལ་གྱི་ཕྱགས་
ཤིང་དང་། དུང་དང་གླིང་བུ་ལ་སོགས་པ་ལྷ་ཆ་སྐད་མེད་པ་བསྣམས་
པའམ༑ ཡང་ན་གཡབ་དར་དཀར་པོ་དང་། མེ་ལོང་དང་དུང་གི་ཕྲེང་
བ་བསྣམས་ནས། ས་ལ་མ་རེག་པ་ཙམ་དུ་འགྲོ་བ་མང་པོ་དང་། རེ་རེ་
དང་ཟུང་རེ་ཙམ་རང་གིས་མཐོང་ནས་དགའ་བ་དང་། སེམས་
གཡེངས་ནས་ཁོའི་རྗེས་སུ་འགྲོ་འདོད་པ་དང་། རང་གི་ཡི་དམ་གྱི་ལྷ་
ཡིན་ནོ་སྙམ་ནས་དད་པ་སྐྱེས་པ་དང་།  ཿ རང་གི་ལུས་ནམ་མཁར་
གཡེང་བ་རྣམས་འབྱུང་ངོ་། །ཡང་ལྷ་གཡག་དཀར་པོ་རྭ་དཀར་པོ་
ལས་འོད་དཀར་པོ་འཕྲོ་བ་རྔ་མ་འཚུབ་ཅིང་རྭ་འདེབས་པ་དང་།
( ༡༦༢ན)རྟ་དཀར་པོ་རྔོག་མ་དང་རྔ་མ་སྔོན་པོ་གཟིང་བ་མང་
པོའམ༑ རེ་རེ་བར་སྣང་ལ་འོང་བ་དང་། ཡང་སྤྲིན་དཀར་པོ་ཤིན་དུ་
གསལ་ལ་དལ་བ་ཁྲབ་ཅན་ལྟར་མང་པོ་ནམ་མཁའ་ལ་ཡོད་པ་དང་།
འོད་དཀར་པོ་ཨ་ལོང་བཞིན་མང་པོ་ནམ་མཁར་ཡོད་པ་དང་། རི་
བོའི་རྩེར་བྲག་དཀར་མདུང་གི་རྩེ་ལྟར་དང་ཟེང་ངེ་བ་ཡོད་པ་དང་།
ཡང་ས་ཡངས་པ་ཅན་དུ་གུར་དཀར་པོ་ཆེན་པོའི་སྟེང་དུ་གཅིག་གམ་
མང་པོའམ། དཀར་དམར་ཁ་དོག་སྣ་ཚོགས་པའི་ཁྲ་ཆག་གེ་བ་མང་པོ་
འཁྲིག་པ་དང་། བྱ་དཀར་པོ་ཁྲུང་ཁྲུང་དང་འདྲ་བ་ཆེན་པོ་ཐོར་ཅོག་
ཅན་མང་པོ་གཤིབ་པ་དང་། ཡ་ཟུང་དང་རེ་རེ་རྣམས་འཕུར་ལྡིང་

བྱེད་པ་དང་།ནམ་མཁའ་ནས་ལུག་མང་པོ་ས་ལ་བབ་ནས་དཀར་
ལེབ་ལེབ་དང་། བྱ་རྒོད་ཐང་དཀར་རྣམས་བྲག་དཀར་ལ་བརྩེགས་པ་
དང་།༑ ཐང་དང་རི་ལ་བབ་པ་དང་། ནམ་མཁའ་ལྡིང་བ་དང་། དེ་
རྣམས་ཐམས་ཅད་ལའང་མང་པོ་དང་། ཡ་ཟུང་ཙམ་དང་། རེ་རེ་དང་།
གང་ལའང་ཡིད་ཆགས་པ་དང་། དེ་རྣམས་རང་གིས་ཉ་ར་བྱས་པ་
དང་༑ རེས་འགའ་རང་དང་འཁོན་པ་དང༌། རེས་འགའ་དེ་རྣམས་
རང་ལ་ཚུར་འདུད་པ་དང་། དེ་རྣམས་ནི་ལྷའི་གདོན་གྱི་ཆོ་འཕྲུལ་
ཡིན་པས་མ་བརྗེད་པར་ཡིད་ལ་ཟུངས་ཤིག་སྐལ་བ་ཅན།
ཡང་སྟེང་གདོན་རཱ་ཧུ་ལ་འདི་འདྲ་ཡིན་ནོ་ཡིད་ལ་ཟུངས་ཤིག
ཨང་༑ སྦལ་པའི་ལུས་ལ་མིའི་མགོ་བོ་ཅན། མཇུག་མ་སྦྲུལ་
( ༡༦༢བ)དུ་ཡོད་པ་ཡིན། དེའང་མགོ་བོ་གཅིག་ལ་ཁ་མིག་དགུ་
ཡོད་ཅིང་། སྐྲ་ནི་ཁ་མིག་རྣམས་ཀྱི་བར་བར་དུ་སྦྲུལ་བདུན་བདུན་
གཅུས་པའི་མཆུན་པོ་ཕྲག་པར་སླེབས་པ་དང༌། རྣ་བ་ནི་ཁ་མིག་དགུ་
ལ་རེ་རེ་སྟེ་ཅེ་སྤྱང་གི་རྣ་བ་དང་མཚུངས་པའི་རྣ་བ་དགུ་དང་། གདོང་
པ་དགུ་ལའང་མིག་རེ་རེ་སྟེ་མིག་དགུ་དང་། ཡན་ལག་གི་ལྷུ་རེ་རེ་
དང༌།༑ ཁོག་པའི་གནད་མིག་རྣམས་སུའང་མིག་རེ་རེ་དང་། སེན་མོ་
རྣམས་ནི་བྱ་ཆེན་པོའི་སེན་མོ་དང་འདྲ་ལ་སྤྱི་བོར་བྱ་ཆེན་པོའི་གཤོག་
རིང་གི་མགོ་བོ་ནག་པོ་གནམ་ལྕགས་ཀྱི་མཆུ་སྡེར་ཅན། ཁ་ནས་གློག་
དམར་ཁྱུག་ཁྱུག་བྱེད་ཅིང་། མིག་ནས་མེ་སྟག་མགར་བའི་ཚ་ཚ་ལྟར་
དམར་ཕུང་ཕུང་འཕྲོ་བ་དང༌། ལུས་ཐམས་ཅད་རྒྱ་ཤུག་གི་དུད་པའི་
མདོག་ལྟར་གསལ་ཞིང་སྒྲིབ་པ་མེད་པའི་རང་བཞིན་ཕྱི་ནང་ཟངས་

ཐལ་དུ་གསལ་བ་ལས་ཚ་ཚ་འཕྲོ་ཞིང་སྤྱི་བུན་ལྟར་རླངས་པ་ཕ་ལ་ལ་
བྱེད་ཅིང་། རླུང་གིས་གཡོ་བ་དང་། ལག་ན་གློག་གི་ཞགས་པ་དང་།
གནམ་ལྕགས་ཀྱི་ཐོང་ཤོལ་ལམ། ཡང་ན་མེ་ཐབ་གྲུ་གསུམ་པ་དང་།
ནད་སྣ་ཚོགས་ཀྱི་རྐྱལ་པའམ། ཡང་ན་ཆུ་སྲིན་གྱི་ཞགས་པ་མེ་རབ་ཏུ་
འབར་བ་དང་། དྲེགས་པ་གཅོད་པའི་གནམ་ལྕགས་ཀྱི་མདའ་
གཞུའམ༑ ཡང་ན་ཁྲོ་ཆུ་ཁོལ་མའི་ཟུར་ཕུར་པ་གསུམ་པ་དང་། འོད་ཀྱི་
ཞགས་པ་དམར་ནག་ཚ་ཚ་ཁོལ་མ་བསྣམས་ནས། འབྲུག་ཐོད་སྔོན་
པོའི་གཉའ་བར་འཛེགས་ནས་( ༡༦༣ན) འཇིགས་པའི་ཚུལ་དུ་
འདུག་གམ། གདུག་པའི་རླུང་ནག་ལ་གནས་སམ། སྤྲིན་ཁམ་ནག་ལ་
བསྟེན་ནམ། གློག་གི་འོད་ཀྱི་འཁོར་ལོ་རྟ་ཞོན་ནས་འཇིག་རྟེན་པ་
ཐམས་ཅད་ལ་གནོད་པ་སྐྱེལ་བའི་སྤྲུལ་པ་གྲངས་ལས་འདས་པ་
འགྱེད་པ་དང་། རེས་འགའ་ཅེ་སྤྱང་གི་གཟུགས་དང་འདྲ་བ་ལས་ཁ་
ནས་དབུགས་ཀྱི་རྣམ་པ་ཁྲོ་ཆུ་ཁོལ་མ་སྤྲིན་ནག་ལྟར་ཕྱུ་རུ་རུ་བྱུང་
བས༑ མགོའི་སྐེ་འཇིང་དང་བཅས་པ་གཡོག་ཅིང་མི་མངོན་པར་གྱུར་
པ་དང་། མཇུག་མ་ཆུ་སྲིན་གྱི་རྐན་ལྟར་གཉེར་མའི་རང་བཞིན་ཅན་
ལ་ཚ་ཚ་འཕྲོ་བའི་མེ་དཔུང་རབ་ཏུ་འབར་བ་གསལ་ཞིང་། ཚ་རེག་
ཤིན་ཏུ་ཆེ་བའི་རྣམ་པ་ཅན། ཤིན་ཏུ་གཡོ་བའི་འུར་སྒྲ་དང་བཅས་པ་
འབར་བའི་མེ་ལྕེས་སྤྱི་མིག་མན་ཆད་ཁེབས་པ། ལུས་ནི་དུད་པ་ལྟར་
སྔར་བཞིན་གསལ་བ་རླུང་གིས་གཡོས་པ་ན་བུན་ཁོལ་བའི་གདུག་པ་
ཅན་ནམ། རེས་འགའ་མིའི་གཟུགས་ལ་འོད་རབ་ཏུ་འབར་ཞིང་།
དབང་པོའི་སྒོ་རྣམས་དང་། བ་སྤུའི་བུ་ག་ཐམས་ཅད་ནས་འོད་སྔོ་

དམར་སོགས་ཁ་དོག་མི་འདྲ་བ་མདའི་ཤུག་ལྟར་ཤར་ཤར་རབ་ཏུ་
མང་པོ་འཕྲོ་བ་དང་རེས་འགའ་བན་དེ་དང་། བོན་པོ་དང་། སྔགས་པ་
དང་༑ སྐྱེ་བོ་དང་། བུད་མེད་དང་། བཙུན་མ་དང་། བུ་ཆུང་དང་
གཞན་ཡང་འགྲོ་བའི་གཟུགས་གང་ཡིན་པ་དང་། མི་འདྲ་བ་སྣ་ཚོགས་
པ་ཅི་འདྲ་བ་( ༡༦༣བ)མཐོང་ན་ཡང་། དེ་རྣམས་ཀྱི་ལུས་ལ་འོད་ཁ་
དོག་མང་པོ་འཕྲོ་བ་དང་། མེ་ལྕེ་ལྷབ་ལྷབ་འབར་བ་དང་། མེ་སྟག་ཚ་
ཚ་འཕྲོ་བ་དང་། ན་བུན་ཅུང་ཟད་འཐུལ་ཞིང་རླུང་གིས་གཡོ་བ་དང་།
ལུས་ཀྱི་ཕྱི་ནང་སྒྲིབ་མེད་ཤིན་ཏུ་གསལ་བ་ནི་དྲང་སྲོང་ཡིན་ལ། རང་
གི་ལུས་ལ་ཡང་ཚ་ཚ་དང་། རང་བཞིན་དུ་ཚ་ལམ་ལམ་བྱེད་པ་དང་།
འདར་བ་དང༌། ལྕེ་སྐམ་ནས་གཏམ་མི་ཤེས་པ་དང༌། ཡིད་མི་བདེ་བ་
ཟིང་ཟིང་འོང་བ་དང་། དབང་མེད་པར་ནག་ཐོམ་ཐོམ་བྱེད་པ་དང་།
ཡན་ལག་རེངས་པ་དང་། འཁུམ་པ་དང་། པགས་པས་ཐག་ཐག་
བསྡུས་པ་དང། ཀླད་དཀྱིལ་དུ་ཚ་དམ་དམ་བྱེད་པ་དང་། ལུས་རང་
བཞིན་ཚ་སྦྲིད་ཆིལ་ཆིལ་བྱེད་པ་དང༌། ལུས་ཁོལ་ཞིང་མེ་དཔུང་རྒྱབ་
ལྟར་ཚ་ལོང་ལོང་བྱེད་པ་དང་། ཚ་དཀྱུས་གྲོ་མ་རྒྱུག་པ་ལྟར་བྱེད་པ་
དང་༑ ཁོང་པའི་ནང་དུ་མེ་འབར་བ་ལྟར་ཚ་འུ་རུ་རུ་བྱེད་པ་རྣམས་ནི་
དྲང་སྲོང་གི་ལྟས་ཡིན་ནོ། །གཞན་ཡང་ནམ་མཁའ་མེས་གང་བ་དང་།
ནམ་མཁའ་ནས་འོད་ཁ་དོག་མི་འདྲ་བ་མང་པོ་མདའ་ཙམ་ཆར་
བཞིན་དུ་བབ་པ་དང་། འོད་ཕུབ་ཙམ་མང་པོ་འཁོར་བ་དང་། མེ་སྟག་
སྐར་མ་ཙམ་མམ། དེ་ལས་ཞིབ་པ་རླུང་གིས་སྤྱོད་ཅིང་། ཁྲ་ཚུབ་ཚུབ་
བྱེད་པ་དང་། རང་བཞིན་གྱིས་འཕྲོ་བ་དང༌། ཉི་མའི་ཟེར་གྱིས་རང་

གཡོག་པ་དང༌། ཟླ་བ་སྐར་མ་ས་ལ་ལྷུང་བ་དང་། བར་སྣང་དུ་ཆལ་
ཆོལ་བྱེད་པ་དང་། རི་ལུང་དང་། ས་གཞི་དང་།( ༡༦༤ན) ཁང་ཁྱིམ་
དང་།༑ གང་དུ་ཡིན་ཀྱང་དྲོད་དང་ཚད་པ་ཆེན་པོ་འཕྱོ་ནས་རང་
འདུག་མི་བཟོད་པ་དང་།ཆུ་བོ་གང་དུ་སྣང་ཡང་ཁོལ་ཞིང་འཕྱུར་
ནས་ཆུའི་རླངས་པ་མེའི་རང་བཞིན་ཅན་ནམ་མཁར་མཆེད་ཅིང་གཡོ་
བས་རང་ཡང་ཚིག་ལ་ཁད་སྙམ་པ་སོགས་དེ་རྣམས་རབ་རིབ་མ་ཡིན་
པའི་རྨི་ལམ་དུ་གསལ་པོ་བྱུང་བ་རྣམས་ནི། དྲང་སྲོང་གཟའི་ཆོ་འཕྲུལ་
ཡིན་ནོ། །དེ་ཡང་གཤིན་རྗེའི་མཚན་མ་ཕྱིའི་རྟགས་ལ་འདི་འདྲ་འོང་
བ་ཡིན་ནོ། །ཡིད་མ་གཡེངས་ཉོན་དང་ངས་བཤད་དོ། །མི་རོ་བསྲེག་པ་
དང་། བརྩེགས་པ་དང༌། ཁལ་མ་མང་པོ་འགེལ་ནས་དེད་པ་དང་།
བཅལ་དུ་བཀྲམ་པའི་གསར་རྙིང་དང༌། །རྟ་རོ་མང་པོ་བསྲེག་པ་དང་།
བཅལ་དུ་བཀྲམ་པ་དང་། གཤའ་གཏུབ་བྱེད་པ་དང༌། གཅན་གཟན་
མང་པོས་ཟ་བ་དང་། ཀེང་རུས་མང་པོ་མཐོང་བ་དང། འབྲེལ་མ་དང་།
ཡན་ལག་མཐོང་བ་དང་། ས་གཞི་ཐམས་ཅད་མི་ལྤགས་རྟ་ལྤགས་ཀྱིས་
གང་བ་དང་མགོ་གསར་རྙིང་མང་པོས་གང་བ་དང་། བྲག་རི་དང་། རྫ་
རི་དང་། རི་བོ་དང་། སྨུག་ལྗང་ངེ་བ་ཆེན་པོ་རྣམས་སུ་ཕྱིན་ནས་བྲེད་
ཅིང་འཇིགས་ཤུམ་ཤུམ་བྱས་ནས་ཡ་ང་ཆེན་པོ་སྐྱེས་པ་སོགས་ནི། ཕྱིའི་
ལྷོངས་རྟགས་ཡིན་ནོ། །
ནང་རྟགས་ནི་མིའི་ལུས་ཁ་དོག་སྣ་ཚོགས་པའམ། དཀར་པོ།
དམར་པོ། སེར་པོ། ནག་པོ། སྨུག་པོ། སྔོན་པོ། ལྗང་གུ་རྣམས་ཀྱི་ལུས་མི་
ཙམ་(༡༦༤བ)མམ། དེ་ཉིས་འགྱུར་སུམ་འགྱུར་བཞི་འགྱུར་གྱིས་ཆེ་

བ་རྣམས་ནི། སྟག་གཟིག་དོམ་དྲེད་སེངྒེ་གླང་ལ་སོགས་དུད་འགྲོའི་
མགོ་བརྙན་ཅན། འཇིགས་སུ་རུང་བ་རྣམས་ཀྱི་ལག་ན་མཚོན་ཆ་སྣ་
ཚོགས་པ་ཐོགས་ནས་འཇིགས་པའི་སྒྲ་ཆེན་པོ་སྒྲོགས་པ་མཆེ་བ་
གཙིགས་ཤིང་རྐན་སྒྲ་རྡེབ་ཅིང་མིའི་གློ་སྙིང་གསར་པ་ཟ་བ། ལུས་ལ་
མི་ལྤགས་རྟ་ལྤགས་སམ། གཅན་གཟན་པགས་པ་རློན་པས་སྟོད་སྨད་
རེ་རེ་དཀྲིས་པ། ཡང་ས་གཞི་ཐམས་ཅད་ལྕགས་ཞུན་ཐར་ལེགས་པར་
བྱས་པ་ལྟ་བུའི་སྟེང་དུ། ལྕགས་མཁར་གྲུ་གསུམ་པ་རང་རེའི་མཁར་
ཙམ་པའམ། རྒྱ་དང་དཔངས་སུ་མིག་རྒྱང་གང་ཙམ་ཡོད་པའི་གྲོང་
ཁྱེར་ཆེན་པོ་འཁྲིག་པའམ། རེ་རེ་དང་ཡ་ཟུང་ཙམ་ཡོད་སར་རང་ཕྱིན་
ནས་འཇིགས་ཤིང་བྲེད་ཅིང་བ་སྤུ་གཟེང་བ་འོང་བ་དང་། མཐོང་བ་
ཙམ་གྱིས་སྐྲག་པ་དེ་རྣམས་ནི་ནང་རྟགས་ཞེས་པའམ་གཏིང་ལྷོངས་
པའོ༑ ། 
གསང་བ་ནི་ལྕགས་ལས་གྲུབ་པའི་སྟག་གཟིག་དང་། དོམ་དྲེད་ལ་
སོགས་གཅན་གཟན་འཇིགས་པ་རྣམས་ཀྱིས་ང་རོ་ཆེན་པོ་འབྱིན་ཅིང་།
མི་རོ་རྟ་རོ་རྣམས་ཟ་ཞིང་རྩོད་པ། ཁྲ་གླག་ལ་སོགས་པའི་བྱ་གཅན་
གཟན་ཆེན་པོ་རྣམས་ལྕགས་ལས་གྲུབ་པ་རྣམས་ཀྱི་གཤོག་པ་བརྡེབ་
ཅིང་༑ འཕུར་འཛུམ་བྱས་ནས་ཤ་ལ་རོལ་བ་དང་། ཆུ་གླང་དང་མ་ཧེའི་
རྭ་དང་རྨིག་པ་ལྕགས་ལས་བྱས་པ་རྣམས་ཀྱི་འཇིགས་པའི་ངུར་སྒྲ་
འབྱིན་པ་དང་། དགྲ་སྟ་( ༡༦༥ན) དང་། རལ་གྲི །དབྱུག་ཏོ། གསལ་
ཤིང༌༑ ཤང་ལང་། མདུང༌། ལྕགས་ཀྱུ། འཁོར་ལོ་ལ་སོགས་མཚོན་ཆ
རྣམས་ལས་མེ་འབར་ཞིང་ཚ་ཚ་རབ་ཏུ་འཕྲོ་བ་རྣམས་ནི། བར་སྣང་

ལ་གློག་ལྟར་འཚུབ་པ་དང་། ས་ལ་བཅལ་དུ་བཀྲམ་པ་དང་རང་
བཞིན་གཤིབས་ནས་ཡོད་པ་ནི་གསང་བའི་ལྷོངས་ཚད་ཡིན་པ་དང་
བཅས་པ་ནི་མ་ནོར་བར་གལ་ཆེའོ། །
༈ གཞན་ཡང་སོ་སོའི་མཚན་རྟགས་འདི་འདྲ་ཡོད་པས་ཡིད་
བརྟན་པར་གྱིས་དང་། ཞང་བློན་དང་སྔགས་པ་བཙུན་ཆས་བཟང་བ་
དང་༑ ཚོང་དཔོན་ཆས་བཟང་བ་དང་། མི་མང་པོ་ཧོར་ནག་གི་ཆས་ལ་
ཞུགས་ནས་ཁལ་རྟ་ཁ་དོག་མི་འདྲ་བ་མང་པོ་འགེལ་ནས་འགྲོ་འདུག་
བྱེད་པ་དང་། ཚོང་པ་མང་པོས་བསེའི་གོ་ལག་ཁ་དོག་མི་འདྲ་བ་དུ་མ་
ཐོགས་ནས་གླང་པོ་དང་། མཛོ་དྲེལ་མང་པོར་ཁལ་འགེལ་ནས་དོས་
མང་པོ་སྐྱེལ་འདྲེན་བྱེད་པ་དང་། སྔགས་པ་ཆས་ཤིན་ཏུ་བཟང་བ་
མང་པོས་གཏོར་མཆོད་དང་ལྷ་ཆ་མང་པོ་བཤམས་ནས་ཤིན་ཏུ་
ལེགས་ཤིང་རྔ་བརྡུང་ཁྲིག་ཁྲིག་བྱེད་པ་དང་། མི་དཔོན་གྱི་བློན་པོ་
ཡིན་ཟེར་བའི་མི་སྐྱ་ཆས་བཟང་མང་པོས་དངོས་པོ་མང་པོ་ཉ་ར་བྱེད་
ཅིང་བང་མཛོད་དུ་བརྩིགས་པ་རྣམས་དཔོན་ཆེན་མང་པོས་བསྲུང་
བར་བྱེད་པ་དང་། ཡང་སྐྱེས་བུ་ཤིན་ཏུ་སྦོམ་ལ་ལྷུ་ཐུང་ཞིང་གསུས་
ཁྱིམ་ཆེ་ཞིང་བྱིན་ཆེ་བ་རྣམས་གསེར་དངུལ་ལ་སོགས་( ༡༦༥བ)
པའི་རིན་པོ་ཆེ་སྣ་ཚོགས་པའི་ཁྲི་དུ་མའི་སྟེང་དུ་འདུག་པ་དང་།ཡང་
ལ་ལ་ནི་ཉི་ཟླ་དང་། འཇའ་ཚོན་དང་འོད་ཀྱི་གདན་ལ་འདུག་པ་དང་།
ལྗོན་ཤིང་ལ་རྒྱབ་གཏད་པ་དང་། བྲག་རི་ཁ་དོག་མི་འདྲ་བ་མང་པོ་ལ་
རྒྱབ་གཏད་པ་དང་། མེ་ཏོག་གི་སྡོང་པོའི་ཚལ་ན་འདུག་པ་དང་། ཁང་
བརྩེགས་ཤིན་ཏུ་བཟང་བའི་ནང་དུ་འདུག་པ་དང་། སྤྲིན་གྱི་ནང་དུ་

འདུག་པ་དང་། དེ་རྣམས་ལ་རང་ཡིད་ཆགས་པ་དང་། དེ་རྣམས་ལ་
རོགས་ལྡན་བྱེད་པར་འདོད་པ་དང་།དེ་རྣམས་ཀྱང་རང་ལ་ཚུར་
འདུད་པ་དང་། དེ་རྣམས་ཀྱི་མགོ་འཛིན་རང་གིས་བྱས་པ་དང་། རེས་
འགའ་ཕར་ལ་གཡོག་བྱས་པ་དང་། རེས་འགའ་རང་ལ་གནོད་པ་
བསྐྱལ་བ་དང་། རེས་འགའ་དོན་རྩོད་ནས་མ་མཐུན་པ་དང་། རེས་
འགའ་ཁོང་རྣམས་ཤིན་ཏུ་ཁྲོས་ནས་མཚོན་ཆ་སྣ་ཚོགས་པ་ཐོགས་
ནས་རང་དང་འཁྲུགས་པ་དང་། གཞན་ཡང་འཁྲུགས་པའི་མཚམས་
པ་རང་གིས་བྱེད་དགོས་པ་བྱུང་བ་དང༌། རེས་འགའ་རིན་པོ་ཆེ་དང་།
མེ་ཏོག་དང་། · ཤིང་ཏོག་གི་ཆར་འབེབ་པར་བྱེད་པ་དང་། གཞན་ཡང་
སེང་གེ་དང་། གླང་པོ་ཆེ་དང༌། རྟ་མཆོག་རྣམས་སྤྲིན་ལ་གནས་པ་
དང༌། བྱ་རྒོད་ཐང་ནག་མང་པོ་འཁྲིག་པ་དང༌། ནེའུ་ལེའི་རྐྱལ་པ་
དང་། རྒྱལ་མཚན་མང་པོ་འཁྲིག་པ་དང༌། ནོར་བུ་མང་པོ་རྙེད་པ་
དང་༑ རིན་པོ་ཆེའི་གཏེར་མང་པོ་རྙེད་པ་དང་། དེ་རྣམས་རང་གིས་ཉ་
ར་བྱས་པ་དང་། ཡིད་དགའ་བ་དང་། དེ་རྣམས་གང་ཡིན་ཀྱང་མི་འདྲ་
བའི་བཟང་ངན་གྱི་བྱེ་བྲག་སྣ་ཚོགས་པ་( ༡༦༦ན) ཞིག་འདྲེན་ཞིང་
འོང་བ་དེ་རྣམས་ལ་ནི་གཏེར་བདག་གནོད་སྦྱིན་གྱི་ཆོ་འཕྲུལ་ཡིན་
པས་ངེས་པར་ཡིད་ལ་ཟུངས་ཤིག །ཡང་བུ་ཆུང་ལོ་བཅུ་པ་མན་ཆད་
རལ་པ་ཕྱེད་བཅིངས་བྱས་ཤིང༌། ཤིང་སྐྱའི་མདའ་གཞུ་ལག་ཏུ་ཐོགས་
པ༑ ར་ལྤགས་ལུས་ལ་གྱོན་པ་། སྣ་མཐོ་ལ་མིག་ཤིན་ཏུ་ཟབ་པ། ཤ་
མདོག་ཁ་དོག་སྣ་ཚོགས་རེ་རེ་ལ་མི་འདྲ་བ་དང་། ལུས་ལ་ན་བུན་ནམ།
རླངས་པ་འཐུལ་ཞིང་ཟིལ་པ་ཅུང་ཟད་ཆགས་པའི་ར་སྐྱེས་ལ་ཞོན་པ་

མང་པོ་དང་། རེ་རེ་ཟུང་རེ་རེ་དང༌། ཞོན་པ་མེད་ཀྱང་ལག་ན་སྦྲུལ་ཁ་
དོག་མི་འདྲ་བ་ཐོགས་པ་དང༌། ཤང་ལང་དང༌། མདུང་དང་། དགྲ་སྟ་
དང་༑ ཐོ་བ་རྣམས་ལག་ན་ཐོགས་པ་དང་། རའི་གསོབ་ཀྱི་རྒྱལ་མཚན་
ནམ་གཡང་གཞི་ཐོགས་པ་དང༌། བ་དན་ཁྲ་བོ་སྔོ་སྐྱ་འཕྱར་བ་དང་།
ལུས་ལ་དུང་གིས་བརྒྱན་པ། དུང་གིས་ཐོར་ཚུགས་བཅིངས་པ་དང་།
གསེར་གྱི་སྒོར་མོས་རྣ་ཆ་བྱས་པ་དང་། རྩྭ་ཀུ་ཤའི་འཕྲུ་བཙུག་ཅིང་།
རྩྭ་སྔོ་ལྗང་གིས་དབུར་བརྒྱན་པ་དང༌། ནེའུ་ལེའི་སྒྲོས་བརྒྱན་པ་དང་།
སྙིགས་མའི་ཤིང་གི་དབྱུག་པ་ཐོགས་པ་དང་།དུར་ཁྲོད་གྱི་རོ་རས་
ལུས་ལ་དཀྲིས་པ་དང་། གླ་བའི་པགས་པ་གྱོན་པ་དང་། སྨིན་མ་དང་།
སྨ་ར་ཤིན་ཏུ་རིང་བ་རང་རང་གི་ཤ་མདོག་དང་མཚུངས་པ། རེས་
འགའ་མོ་ལོ་བཅུ་པ་ཙམ་གྱི་སྐྲ་སིལ་ལེ་བ་དང༌། གོས་ཁ་དོག་མི་འདྲ་
བ་གྱོན་པ་མང་པོ་ར་ཁྱུ་ཉ་ར་བྱེད་པ་དང་། ( ༡༦༦བ)རེས་འགའ་
སྔགས་ཕྲན་ཆུང་ངུ་རལ་པ་ཕྲ་ལེ་བ་དང༌། རེས་འགའ་བོན་ཆེན་ཞྭ་
རིང་ཅུག་གེ་པ་གྱོན་ཅིང་སྨ་ར་ཤིན་ཏུ་རིང་བའི་རྒྱ་བོ་དང་། དེ་རྣམས་
གང་ལ་ཡང་རའམ། རའི་པགས་པ་དང་། རྩྭ་ཀུ་ཤ་དང་། ནེའུ་ལེའི་སྒྲོ་
དང་༑ ཙད་བུ་སྔོ་ལྗང་དང༌། དེ་ལྔ་གང་ཡིན་པ་དེ་མགོ་ལུས་དང་།
ལག་ན་ཐོགས་པ་སོགས་ནི་ཐེའུ་རང་གི་རྟགས་ཡིན་པས། རང་རྟགས་
ཕྱག་མཚན་དེ་ལྔ་ཡོད་དགོས་སོ། །ཡང་ལག་ན་རྙག་མའི་ཤིང་གི་
དབྱུག་པ་ཐོགས་པའང་ཐེའུ་རང་གི་རྟགས་ཡིན་པས། དེ་རྣམས་བྲག་
ཕུག་དང་། ས་ཕུག་ས་རལ། མདོ་འདུས་དང་། ཐང་ཆེན་རྫ་རྡོ་ཁྲབ་
ཁྲོབ་ཡོད་པ་དང་། ན་བུན་སྤྲིན་ལ་གནས་པ་དང་། ནགས་ཚལ་དང་།

བྲག་རི་དང་། གཡའ་རི་ཆེན་པོ་དང་། ཁང་བུ་སྟེང་ཁང་མེད་པའི་གྲོང་
ཁྱེར་དང་། ཤིང་སྤན་སྤུན་དང༌། དེ་རྣམས་ལ་གནས་ནས་སྤྱོད་པ་མི་
འདྲ་བ་དུ་མ་ཡོད་པ་དང་། རང་གིས་མཐོང་ནས་རང་དེ་རྣམས་ལ་
ཡིད་ཆགས་པ་དང་། ཁོའི་རོགས་ལྡན་རང་གིས་བྱས་པ་དང་། རང་
གིས་རོགས་ལྡན་ཁོས་བྱས་པ་དང༌། རེས་འགའ་རྩོད་པ་བྱས་པ་དང་།
རེས་འགའ་ནོར་སྣ་ཚོགས་རང་ལ་སྟེར་བ་དང་། རེས་འགའ་རྒྱན་གོས་
དང་གཟུགས་དབྱིབས་ཤིན་ཏུ་བཟང་བ་སྟོན་པ་དང་། རེས་འགའ་
ཤིན་ཏུ་མི་སྡུག་པའི་གཟུགས་སྟོན་པ་ལ་སོགས་པའི་མི་འདྲ་བའི་རྣམ་
འགྱུར་སྣ་ཚོགས་པ་ཞིག་འོང་བ་ཡིན་པ་དང༌། རེས་འགའ་ཤོ་འགྱེད་
པ་དང་། རྒྱན་འགྱེད་པ་དང་། གཞན་ཡང་ར་མང་པོ་དང་། རེ་རེ་
( ༡༦༧ན)དང་ཟུང་རེ་ཙམ་དང་། ཁྱད་པར་དུ་རའི་ཆོ་ལོའི་དོ་ཤལ་
དང་༑ དྲིལ་བུ་ཆུང་ངུ་དང་། རའི་གཡང་གཞི་མགོ་ལག་ཚང་མ་དང་།
དེ་རྣམས་ཉ་ར་བྱེད་པ་དང་། རང་བཞིན་གྱི་མང་པོའི་ནང་དུ་ཕྱིན་པ་
དང་༑ གཞན་གྱིས་ཉ་ར་བྱེད་པ་དང་། བདའ་འདེད་བྱེད་པ་མཐོང་བ་
དང་༑ གཞན་ཡང་ནེའུ་ལེའི་གསོབ་དང་སྒྲོ་དང་། ཙད་བུ་སྔོ་ལྗང་དང་།
སྙིག་མའི་ཤིང་དང་། རྩྭ་ཀུ་ཤ་དང་། དེ་རྣམས་རང་གིས་ཉ་ར་བྱས་པ་
དང་།༑ ས་ལ་གོར་གོར་སྐྱེས་པ་དང༌། ས་ཕུག་བྲག་ཕུག་གད་ཕུག་རི་
ལུང་ཐང་ཆེན་གང་དུ་ཡིན་ཀྱང་དེ་རྣམས་ཟིང་ཟིང་དུ་བཙུག་པ་དང་།
ཆལ་ཆལ་དུ་བཀྲམ་པ་དང་། ཕོན་རེ་སྐྱེས་པ་དང་། དེ་རྣམས་གང་རྨིས་
ཀྱང་འབྱུང་པོ་ཐེའུ་རང་གི་ཆོ་འཕྲུལ་ཡིན་པར་ཤེས་པར་བྱའོ། །
ཡང་འདི་འདྲ་འོང་གིས་མ་གཡེང་ཉོན་དང་ངས་བཤད་དོ། །བྱིས་

པ་ཆུང་ངུ་གཟུགས་ནི་དྲང་པོར་མེད་ཀྱང་ཁ་མིག་ཅུང་ཟད་དོད་ཅིང་།
སྐད་ཟིང་ཟིང་ཅུང་ཟད་གྲགས་ནུས་པ་མང་པོ་དང༌། རེ་རེ་དང་ཟུང་
རེ་ཙམ་པ། ལུས་ཁྲུ་གང་ལས་ཅུང་ཟད་ཆུང་བ། མགོ་བོ་ཤུག་པའི་
འབྲས་བུ་ཙམ་ཡོད་པར་རང་གི་ལུས་ལ་འབྱར་ཞིང་སྐད་ཙེ་རེ་རེ་
འདོན་པ་དང་། རང་གི་རྗེས་སུ་འབྲང་བ་དང་། ཆུ་ཤལ་ཤུལ་དང་། རྡོ་
ཁྲབ་ཁྲོབ་ཀྱི་ནང་དང་། གཞན་ས་ཆ་གང་དུ་ཡང་གད་པ་དང་ས་སྨན་
ཁ་དོག་མི་འདྲ་བ་རབ་རིབ་ཡོད་པ་དང་། བྲག་རབ་རིབ་དང་། སྤེན་
མ་ཤལ་ཤུལ་ཡོད་པ་དེ་རྣམས་སུ་འདུག་པ་དང་། ན་བུན་འཕྱིང་
( ༡༦༧བ)པ་ཙམ་གྱི་ནང་དུ་འདུག་པ་དང༌། མེ་ལྷེམ་ལྷེམ་ཅུང་ཟད་
མི་གསལ་བ་བོང་བུའི་རྣ་བ་ཙམ་འབར་བའི་རྩར་འདུག་པ་དང་།
ཡང་ན་བུད་མེད་ཤིན་ཏུ་མི་སྡུག་པ་སྐྲ་གྱེན་དུ་གཟེང་ཞིང་། ལུས་ཤིན་
ཏུ་རིད་ཅིང་ཐལ་བའི་མདོག་ཅན་སྔོ་སྐྱ། གོས་ཁ་དོག་མི་འདྲ་བ་སྣ་
ཚོགས་པ་ཧྲུལ་པོ་རེ་རེས་སྨད་དཀྲིས་བྱས་པ། རྣ་བ་གཉིས་དང་། སྣའི་
འོག་དང་། ལྐོག་མ་དང་བཞི་ལ་ཁ་བཞི་དོད་པ། དེ་ཡང་ཉའི་ཁ་ལྟར་
སོ་མེད་པ་ལྕེ་གཉིས་གཉིས་ཏེ་བརྒྱད་དམར་ལྷབ་ལྷབ་བྱེད་པ་ལ་ནད་
གྱི་ན་བུན་སྔོ་དམར་ཕ་ལ་ལ་འོང་བ་། རྐང་པའི་ལོང་བུ་འཕྲུལ་ཞིང་
འཐེང་འགྲོས་བྱེད་པ།  ལག་ན་རླུང་གི་ཞགས་པ་ནད་ཀྱི་རང་བཞིན་
ཅན་ཐོགས་པ་མང་པོ་དང་། རེ་རེ་དང་ཟུང་རེ། རང་གི་མཐོང་བ་ཙམ་
གྱིས་ཡིད་མུག་ཅིང་། སྣང་བ་མི་བདེ་བ་བན་བུན་འོང་བ་དང་། གཞན་
ཡང་བྲག་སྔོན་རབ་རིབ་ཆུང་ངུ་ཆུ་དང་འདྲེས་པ་དང་། དོང་ཁུང་ཆུ་
དང་སྤེན་མ་འདྲེས་པ་དང༌། གད་སྐྱིབ་ལྷམ་ལྷམ་མང་པོ་ཡོད་པ་དང་།

རྡོ་ཁྲབ་ཁྲོབ་དང་དེ་རྣམས་ལ་མེ་དམར་ཟིང་ངེ་མར་མེ་ཙམ་འབར་
བའམ༑ རླངས་པ་སྔོ་དམར་ཅུང་ཟད་འཐུལ་བ་དང་། བྲ་མའི་ཚེར་མ་
དང་༑ དེ་རྣམས་ཀྱི་ནང་དུ་རང་ཕྱིན་པ་དང་། ཡང་རང་གི་གྲིབ་ནག་
རང་གི་རྗེས་སུ་འབྲང་བ་དང་། གཞན་གྱི་གྲིབ་གཟུགས་མང་པོའི་ནང་
དུ་རང་ཕྱིན་པ་དང་། ཤིང་ཚིག་པ་དམ་དུམ་དང༌། སོལ་བའི་ཕུང་པོ་
དང་༑ རོ་བསྲེགས་པའི་ཤུལ་ས་ཡིན་ཟེར་བ་དང་། དེ་རྣམས་སུ་རང་
ཕྱིན་པ་རྨིས་ན་དྷ་མ་འགབ་འདྲེའི་ཆོ་འཕྲུལ་ཡིན་ནོ། །བྱེ་བྲག་གི་ཆོ་
( ༡༦༨ན)འཕྲུལ་རྣམས་ཤེས་པར་གྱིས་ཤིག་རིགས་ལྡན་ཀུན།
༈ ཐུན་མོང་སྤྱིའི་ཆོ་འཕྲུལ་མི་འདྲ་བ་སྣ་ཚོགས་པ་འདི་འདྲ་འོང་
གི །རི་བསྙིལ་བ་དང་། མཚོ་ལུད་པ་དང་། བྲག་གཞིག་པ་དང་། རྦབ་
འགྲིལ་བ་དང་། ས་གཡོ་བ་དང་། གད་པ་རྡིབ་པ་དང་། ས་གཞི་འགུལ་
མེར་མེར་བྱེད་པ་དང་། རྡོ་དང་བོང་བ་རྩར་འཕེན་པ་དང་། གོས་ལ་
ཐེན་ཐེན་བྱེད་པ་དང་། རྒྱབ་དང་གློ་རྩིབ་ཏུ་ཁུ་ཚུར་བརྡེག་པ་དང་།
རྣ་བར་གསང་གཏམ་བྱེད་པ་དང་། རྒྱང་རིང་པོ་ནས་མིང་ནས་ལྷང་
ལྷང་འབོད་པ་དང་། འདུག་མལ་ནས་གཞན་དུ་འཁྱེར་བ་དང་།
དབྱངས་དང་སྐྱོ་གླུ་ལེན་པ་དང་། ཧ་ཧ་དང་གད་རྒྱངས་ལྷག་ལྷག་
བྱེད་པ་དང་། ངུ་འབོད་ཀུ་ཅོ་ཆེན་པོ་འདོན་ཞིང་མི་སྙན་པ་སྣ་ཚོགས་
སྒྲོགས་ནས་ཁྱོད་འདིར་མ་འདུག་གཞན་དུ་སོང་ཞིག་མི་འགྲོ་ན་མགོ་
བཅད་སྙིང་ཕྱུང་ཤ་ཟ་ཁྲག་འཐུང་རུས་པ་འཆའ་བ་དང་། གཟེར་ལྷོག་
ལ་སོགས་ནད་སྣ་ཚོགས་བཏང་ནས་ཁྱོད་ད་ལྟ་ནས་འགུམ་པར་བྱེད་
དོ། །འདི་ནས་གཞན་དུ་འགྲོ་ན་ངས་ཁྱོད་ལ་ཕན་པ་ཆེན་པོ་གདགས་

སོ་ཟེར་བ་དང་། ཐོག་དང་། སེར་བ་དྲག་པོ་དང་། འབྲུག་དང་། གློག་
ཞག་དང་། · ཤྭ་ལོག་ཆེན་པོ་དང་། འུར་སྒྲ་དང་། ཚག་སྒྲ་དང་། ཆོམ་སྒྲ་
དང་༑ ཐིག་ཆོམ་གྱི་སྒྲ་ཆེན་པོ་ཞིག་འབྱུང་བ་དང་། སྐར་མདའ་དང་།
མེ་མདའ་དང་། མེ་སྟག་ཚ་ཚ་དམར་ཚུབ་ཚུབ་བྱེད་པ་དང་། སྤྲིན་དང་
ན་བུན་ཁུ་རླངས་དང་།འཚུབས་མ་འཇིགས་སུ་རུང་བའི་ནང་དུ་
འཐིམ་ཞིང་གཡེངས་ནས་རབ་ཏུ་( ༡༦༨བ) བརྡེབ་པ་དང་། ས་ཁྱོན་
ཐམས་ཅད་ནག་པོ་ལ་སོགས་པའི་ཁ་དོག་མི་འདྲ་བར་གྱུར་ནས་ཡིད་
དུ་མི་འོང་བ་དང་། ནམ་མཁའ་མེས་གང་བ་དང་། ས་གཞི་ཆུས་གང་
བ་དང་། ལྗོན་ཤིང་ནགས་ཚལ་རྣམས་མཚོན་ཆར་མཐོང་བ་དང་།
འཚུབ་མ་དམར་ནག་དང་ལྷུ་བུར་སྔོ་དམར་གྱིས་རི་ལུང་གང་ཞིང་
མིག་གི་སྒོར་གཟུགས་མི་མཐོང་བ་སྟོན་པ་གཡོ་བར་བྱེད་པ་དང་།
དང་༑ སེང་གེ་དང་། སྟག་གཟིག་དོམ་དྲེད་དང་། གླང་པོ་ཆེ་དང་། བ་
གླང་དང་། གཡག་རྒོད་དང་། སྤྲེའུ་དང་། ཕག་རྒོད་དང་། བོང་བུ
དང་༑ ཁྱི་དང་། སྤྱང་ཀི་དང་། ཅེ་སྤྱང་དང་། ཆུ་སྲིན་དང་། རེ་འབྱམ་
དང་༑ སྦལ་པ་དང༌། སྡིག་པ་དང། པིར་ལ་སོགས་པའི་མགོ་བརྙན་
ཅན་འཇིགས་སུ་རུང་བ། ཁ་གདངས་པ་མཆེ་བ་གཙིགས་པ་ལྕེ་དམར་
ལྷབ་ལྷབ་གཡུག་པ། ཁ་ནས་མེ་འབར་བ་སྣ་ནས་དུད་པ་འཐུལ་བ་
མིག་ནས་མེ་སྟག་འཕྲོ་བ། ལག་ན་སྦྲུལ་ཞགས་དང་མཚོན་ཆ་སྣ་ཚོགས་
པ་ཐོགས་ནས་འཇིགས་ཚུལ་སྟོན་པ་དང་། གཤིན་རྗེ་དང་། གནོད་
སྦྱིན་དང་། སྲིན་པོ་དང༌། ཤ་ཟ་ལྟ་བུའི་གཟུགས་འཇིགས་པ་སྟོན་པ་
དང་༑ སྟག་དང་དོམ་དྲེད་ཅེ་སྤྱང་ལ་སོགས་གཅན་གཟན་གདུག་པ་

ཅན་རྣམས་ཀྱིས་ང་རོ་ཆེན་པོ་འབྱིན་ཅིང་ཁ་གདངས་ནས་ཟ་རུ་བྱུང་
བ་དང་། ཆུ་སྲིན་གྱིས་ཁ་གདངས་ནས་ཟ་བ་དང་། སྦྲུལ་གྱི་ལུས་པོ་
དཀྲིས་པ་དང་། སྡོམ་དང་སྡིག་པ་སྦལ་པ་ལུས་ལ་འབྱར་བ་དང་། གླང་
དང་གཡག་ནག་རྭ་ལ་མེ་འབར་བས་( ༡༦༩ན) བརྡུང་བ་དང་། མི་
ནག་འཇིགས་སུ་རུང་བའི་ལག་ན་མཚོན་ཆ་མེ་འབར་བས་བསྣུན་པ་
དང་།༑ འགྲོ་བ་དང་སྐྱེས་པ་བུད་མེད་དགྲ་བོར་ལངས་ནས་མཚོན་ཆ་
ཐོགས་ནས་བརྡེག་པ་དང་། བཅིངས་པ་དང་། གད་གཡང་ལ་བསྐྱུར་
བ་དང༌། མནན་པ་དང་། མགོ་འཇུག་ལྡོག་ཅིང་གཞན་དུ་འཁྱེར་བ་
དང་།༑ སྡོམ་སྡིག་གྲོག་སྦུར་རྣམས་ཆར་བཞིན་དུ་བབ་པ་དང་། སྦལ་
སྦྲུལ་ཉ་ལྕོང་གིས་ས་གཞི་གང་བ་དང་། ཁྱི་ནག་མང་པོས་རྨུག་ཅིང་
སྤྲེའུ་མང་པོས་གར་བྱེད་པ་དང་། སྲིན་མོས་རལ་པ་བསིག་ཅིང་སོ་སྒྲ་
སྒྲིག་པ་དང་། གཞན་ཡང་མིག་ལམ་དུ་མི་སྡུག་པའི་གཟུགས་སྣ་ཚོགས་
པ་འབྱུང་ངོ་། །རྣ་བའི་སྒོར་སྒྲ་སྣ་ཚོགས་འོང་སྟེ་ཀུ་ཀུ་བསྭོ་བསྭོ་ཅེས་
པ་དང་། ཧ་ཧ་ཧོ་ཧོ་ཅེས་པ་དང༌། སོད་སོད་རྒྱོབ་རྒྱོབ་ཅེས་པ་དང་།
འུར་འུར་བ་དང་། ཀུ་སིང་ཅེས་པ་དང་། ཟིང་ངེ་བ་ལ་སོགས་པ་སྒྲ་མི་
སྙན་པ་དུ་མ་ཞིག་འོང་ནས་ཡིད་མི་བདེ་བ་བྱེད་དོ། །སྣའི་སྒོ་ལ་ཡང་།
བྱ་སྒོག་ལ་སོགས་སྒོག་དྲི་ངན་པ་སྣ་ཚོགས་པ་དང་། རྭ་གཞོབ་དང་།
མིའི་ཤ་ཚིལ་གྱི་གསུར་དང༌། སྔོ་གཞོབ་དང༌། ཤིང་དུག་ངན་པ་དང་།
ས་དུག་ངན་པ་དང་། ཁྱིའི་དྲི་མ་དང་། ཆུ་སོའི་གསེབ་དྲི་ལྟར་དྲི་ངན་
པ་སྣ་ཚོགས་པ་བྲོ་ནས་དབང་པོ་མྱོས་པར་བྱེད་དོ། །ལྕེ་ལ་རོ་ཁ་བ་ལ་
སོགས་པའི་རོ་ངན་པ་རྣམས་ཀྱིས་ཟས་སྐོམ་གང་ཡིན་ཀྱང་ཞེན་པ་

ལོག་པར་བྱེད་དོ། །ལུས་ལ་རེག་བྱ་རྣམས་རྩུབ་ཅིང་བཙད་པ་དང་། ཤ་
རོ༑ ཤ་འཕྲིག །( ༡༦༩བ) ཤ་འགུལ་དང༌། སྙོམ་ཁོལ་དང་། སྐྲང་
འབུར༑ གློ་ཤུ། བ་ལྟ། · ཤུ་འཐོར མེ་དབལ། ཚབ་ཙག་རྣམས་ཀྱི་ལུས་མི་
བདེ་བར་བྱེད་དོ། །ཡིད་ལ་མི་འདོད་པ་སྣ་ཚོགས་པ་འབྱུང་སྟེ། སེམས་
མི་བདེ་བ་འོང་། ཐེ་ཚོམ་དང་། སོམ་ཉི་དང་། ཡིད་གཉིས་དང་། ནེམ་
ནུར་དུ་སྐྱེ་བར་བྱེད་པ་དང་། ཤེས་པ་འཕྱོ་བ་དང་། འགྲོ་སྙིང་འདོད་
པ་དང་། · རང་བཞིན་གྱིས་སེམས་སྡུག་པ་དང་། མི་དགའ་ཞིང་ཚིག་པ་
ཟ་བ་དང་། ཁམས་མི་བདེ་བ་དང༌། སེམས་སྐྱོ་བ་དང་། ཟླ་བོ་སྐྱོ་བ་
འགྲོ་འདོད་པ་དང༌། ཉོན་མོངས་པའི་ཆགས་སེམས་ཀྱིས་གདུང་ནས་
ཉམས་ལེན་འཆོར་བ་དང་། བག་ཚ་ཉམ་ང་འཇིགས་སྐྲག་བསྐྱེད་ནས་
གཅོད་ཀྱིས་སུན་པར་བྱེད་པ་དང༌། རྣམ་རྟོག་སྣ་ཚོགས་པ་
ཡིད་ཉོན་མོངས་པར་བྱེད་པ་དང་། སྙིང་རླུང་ལངས་ནས་ཁམས་
འདུས་པར་བྱེད་དོ། །གཞན་ཡང་ས་གས་པའི་བར་དུ་ལྷུང་བ་དང་།
ཁང་པ་རྡིབ་པ་དང། ངམ་གྲོག་དང་གཡང་ས་ཆེན་པོར་འགྲིམ་པ་
དང་༑ རི་བོ་བརྡིབ་པ་དང༌། ཆུ་གནམ་དུ་འཕྱུར་བ་དང་། ཉི་ཟླ་གཉིས་
བརྡེབ་པ་དང་། གནམ་ནས་ས་ལ་ལྷུང་བ་དང་། འཇིགས་སུ་རུང་བའི་
གཟུགས་ཅན་གྱིས། རང་གི་སྙིང་དྲས་པ་དང་། གློ་བ་དྲས་པ་དང་། རྒྱུ་
མ་མནར་བ་དང་དོན་སྙིང་ནང་ཁྲོལ་རྣམས་ཕྱུང་བ་དང་། ལུས་དུམ་
བུར་གཏུབ་པ་དང་། པགས་པ་ཤུ་བ་དང༌། ཡན་ལག་དང་ཉིང་ལག་
རྣམས་གཅོད་པ་དང། གཟུགས་མི་སྡུག་པ་སྟོན་ནས་ཁྱོད་ཀྱི་དབུགས་
ལེན་ངས་བྱས་ནས་ཞག་འདི་ཙམ་( ༡༧་ན) ནས་ཁྱོད་འཆི་ནས་

དམྱལ་བར་སྦྱོར་རོ། །ཁྱོད་ཀྱི་བླ་མ་བརྒྱུད་པ་དང་། ཕ་མེས་མི་རབས་
རྣམས་ཀྱི་སྲོག་ལེན་ང་ཡིན་ཟེར་ནས་དགྲར་ལང་བར་བྱེད་ཅིང་།
འཇིགས་སྣང་སྣ་ཚོགས་པ་སྐྱེ་རུ་འཇུག་པར་བྱེད་དོ། །རེས་མ་སྲིང་
མཛའ་མོ་དང་། བུད་མེད་མཛེས་མ་རྒྱན་ཅན་གྱི་འཛུམ་མདངས་
བསྟན་ནས་ཆགས་ཚུལ་སྟོན་པ་དང་། རེས་གཟུགས་མི་སྡུག་པས་ངུ་
འབོད་དང་ཆོ་ངེ་འདེབས་པ་དང་།རེས་ཕ་སྤུན་ཟླ་བོ་གྲོགས་པོའི་
ཚུལ་གྱིས་ཕན་པའི་གྲོགས་བྱེད་ནས་གདུང་བར་བྱེད་པ་དང་། རེས་
དགྲར་ལང་སྟེ་སྡང་སེམས་སྐྱེ་བར་བྱེད་དོ། །རེས་ལྷ་ཡི་དམ་གྱི་རྣམ་
པར་ཁྱོད་ཀྱི་རྣམ་པས་ཁྱོད་ཀྱི་སྦྱིན་པ་གཏོང་བ་དང་། ཚུལ་ཁྲིམས་
བསྲུང་བའི་ལས་ཕར་ཕྱིན་དྲུག་ལ་སོགས་པ་ལམ་སྒྲུབ་པའི་ཆེད་དུ་
དཀར་ཕྱོགས་རྣམས་ལ་རྩོལ་བ་བསྐྱེད་མི་དགོས། ད་ཁྱོད་ལམ་རྫོགས་
ཟིན་པ་ཡིན་པས་ལམ་བསྒྲུབས་ནས་ཅི་ཞིག་བྱ། རྒྱུའི་སྦྱངས་པ་སྔོན་དུ་
སོང་ནས། ད་ནི་སྐྱེ་བ་འདིར་འབྲས་བུ་སྨིན་པ་ཡིན་པས་བདུད་ཐམས་
ཅད་འདུལ་བའི་དུས་ལ་བབ་པས། འདྲེ་བདུད་ཐམས་ཅད་འདུལ་
བར་བྱའོ། །ཟེར་ནས་འདྲེ་བྲན་རྣམས་ཐུལ་ཞིང་གྲོང་ཆོག་མུ་སྣ་དེད་
པས་ལམ་ལོག་པ་ལ་སྦྱོར་བ་དང་། ད་ཁྱོད་འདོད་ཡོན་སྤྱོད་པའི་དུས་
ཡིན་པས། །  ཉོན་མོངས་བ་ཐམས་ཅད་ལ་ཅི་དགའ་བར་སྤྱོད་དང་།
ཉོན་མོངས་པ་སྤྱད་ཚད་ཀྱི་སེམས་ཅན་ཐམས་ཅད་ཀྱིས་གྲོལ་ལམ་
ཐོབ་པ་ཡིན་ཟེར་ནས།( ༡༧༠བ) ཉོན་མོངས་སྤྱོད་དུ་འཇུག་པའི་
ལམ་ལོག་པ་ལ་སྦྱོར་བ་དང་། ཁྱོད་སྐྱེ་བ་འདིའི་འོག་རོལ་ན་ཞིང་
ཁམས་འདི་ཞེས་བྱ་བར་མཝན་འདི་ཐོགས་ཏེ་སངས་རྒྱས་པ་ཡིན་

ཟེར་ནས། ང་རྒྱལ་རློམ་པ་དང་། དྲེགས་པ་ཁེངས་པར་བྱས་ནས། ལམ་
ལོག་པ་ལ་སྦྱོར་བར་བྱེད་པའི་བདུད་ལྷ་རུ་སྤྲུལ་ནས་འོང་བ་དང་།
རེས་འགའ་རང་གི་བླ་མ་དང་ལྷའི་རྣམ་པ་ལྟ་བུས་འུ་ཅག་རྣམས་ཀྱི་
ཆོས་ནོར་འདུག་པའི་ལམ་ལོག་པ ར་སོང་བས། ངེད་ཅག་གིས་སྡུག་
བསྔལ་དུ་མ་ཞིག་མྱོང་བར་གདའ་བས་བུ་ཁྱོད་ཀྱིས་ཆོས་འདི་དོར་ལ་
འདི་མ་ཡིན་པ་གཞན་ཞིག་ལ་འཇུག་ཅིག་ཟེར་ནས། བླ་མ་དང་ཆོས་
ལ་བློ་ལོག་པར་སྦྱོར་བར་བྱེད་པ་དང་། ལྷ་ངེད་ཅག་གིས་ཁྱོད་སྐྱོབ་
པར་མི་ནུས་པས་གཞན་ཞིག་ལ་སྐྱབས་སུ་སོང་ཟེར་ནས་ལྷ་དཔང་དུ་
བཙུགས་ནས་ལམ་ལོག་པར་བྱེད་པའི་བདུད་བླ་མ་དང་ལྷ་ལ་སྤྲུལ་
ནས་རང་ཉིད་ཀྱི་སེམས་འཕངས་དམའ་བར་བྱེད། ཐེ་ཚོམ་དང་སོམ་
ཉི་སྐྱེ་བར་བྱེད། བླ་མ་ལྷ་དང་ཆོས་ལ་ཡིད་མུག་ཅིང་སྤང་བར་བྱེད་དོ།
གཞན་ཡང་ཡིད་ལུས་མི་བདེ་བར་བྱེད་པ་སྣ་ཚོགས་པ་བྱུང་བ་དང་།
ཐར་པ་དང་བྱང་སེམས་ཀྱི་གེགས་གང་གིས་བྱེད་པ་དང་། མི་དགེ་
བའི་ལས་ཚེ་འདིའི་འདོད་པ་ལ་བློ་སྦྱོང་བར་བྱེད་པ་གང་ཡིན་པ་དེ་
ནི་བདུད་བྱ་བ་ཡིན། ཆོ་འཕྲུལ་བྱ་བ་ཡང་ཡིན་པས། དེ་རྣམས་ཤེས་
ཤིང་ངོས་ཟིན་པ་གལ་ཆེའོ། །དེ་དངོས་དང་རྨི་ལམ་ཉམས་གསུམ་གང་
རུང་ལ་འོང་བའམ།( ༡ ༧༡ན)ཡང་ན་ཉམས་སུ་ཤར་ཏེ་ཉམས་ཞེས་
པ་ནི། གཉིད་པ་ཡང་མ་ཡིན་ཞིང་མ་གཉིད་པ་དང་དངོས་པོ་ཡང་མ་
ཡིན་ལ། ཚོགས་དྲུག་གིས་སྣང་བ་གསལ་ཞིང་དྭངས་ལ་རིག་པ་ཤིན་ཏུ་
གྲུང་བའི་ངང་ལ་ད་ལྟར་གྱི་སྣང་ཡུལ་མཚན་ཉིད་པ་ཇི་ལྟ་བ་བཞིན་
མ་ཡིན་པ་ཅུང་ཟད་འགྱུར་ཞིང་། གཞན་ཞིག་ཡིད་ལམ་དུ་འཆར་བའི་

ཚེ༑ ཆོ་འཕྲུལ་གྱི་བྱེ་བྲག་གང་བྱུང་བ་དེ་ལ་ཉམས་སྣང་ཟེར་བ་ཡིན་ནོ།།
ཡང་ན་ལྷ་འདྲེའི་གཟུགས་མི་མཐོང་ཡང་སྒྲ་མ་ཐོས་ཀྱང་ལྷ་འདྲེའི་
ཟིལ་ཆེན་པོས་རང་ཉིད་ནོན་ཏེ་འཇིགས་ཤིང་སྐྲག་ནས་ཉམ་ང་བག་
ཚ་བ་དང་། སྐྲ་དང་བ་སྤུ་ལང་བ་དང༌། འཇིགས་ཤུམ་ཤུམ་རྔུལ་ཆུམ་
ཆུམ་བྱེད་པ་དང་། ལུས་སྦྲིད་སེར་སེར་བྱེད་ཅིང་པགས་པ་བསྡུས་ནས་
དམ་ཐག་ཐག་བྱེད་པ་དང་། མདུན་དང་རྒྱབ་ཏུ་ཡོད་སྙམ་ནས་གདོང་
དང་ལྟག་པ་ཚ་འུབ་འུབ་བྱེད་པ་དང་། ལུས་འདར་ཞིང་སྔངས་ནས་
འཁུམ་པ་ལ་སོགས་མཐོང་སྣང་མེད་པའི་འཇིགས་སྣང་འོང་བ་ལ་
གཟི་བྱིན་ཆོ་འཕྲུལ་ཟེར་བ་ཡིན་ནོ། །
ཡང་ན་ཆོ་འཕྲུལ་རྨི་ལམ་དུ་གསལ་པོར་འོང་དགོས་པ་ཡིན་ཏེ།
དེའང་གཟི་བྱིན་རྨི་ལམ་གཉིས་སུ་འོང་བ་ཤ་སྟག་ཡིན་ནོ་བུ། ཁྱད་
པར་དུ་འདི་འདྲ་འོང་བས་ཡིད་ལ་ཟུངས། བུད་མེད་སྐྱེས་པ་མང་པོ་
སློང་བ་དང་། སྟོན་མོ་རྩོད་དང་ཁྲལ་འདོད་ཟེར་བ་དང༌། སྣོད་སྟོང་
མང་པོ་ཁུར་ནས་སྒོ་ཉལ་བྱེད་པ་དང་། སྤྲང་ལོང་མང་པོས་སྒོ་འདུག་
བྱེད་པ་རྣམས་རྨིས་ན། ལན་ཆགས་མ་བྱང་བའི་རྟགས་ཡིན་པས།
( ༡༧༡ བ)ཆགས་མགྲོན་ལ་ལུས་སྦྱིན་བརྒྱ་རྩ་ནི་གྲངས་མེད་ཐུན
བརྒྱད་ཞག་གཅིག་ཆག་མེད་གཏོང་། རྒྱན་དང་ཆོ་ལོ་འགྱེད་པ་དང་།
ཁ་གཤག་རྩོད་པ་སོགས་ཀྱིས་རང་ཉིད་ཕམ་པ་དང་། མི་གཙང་བའི་
འདམ་ལ་ནུབ་པ་དང་། རང་གི་ལུས་ལ་འབྱར་བ་དང་། ལུས་ལྗིད་ཅིང་
ལང་འདུག་ཉམས་ཤེད་ཆུང་བ་དང་། འགྲོ་ཉམས་མེད་ཅིང་ལུས་ལ་ཤུ་
འབྲུམ་མང་པོ་བྱུང་བ་དང་། ཡན་ལག་ཞ་བ་དང་དུམ་བུར་ཆད་ནས་

འགྲོ་མི་ཤེས་པ་དང་། རེ་བ་ནག་པོའི་སྟན་བཏིང་བ་དང་། གོས་སུ་
གྱོན་པ་དང་། མིག་གིས་མི་མཐོང་ནས་འགྲོ་ས་མ་རྙེད་པ་དང་། ཁུར་
པོ་ཆེན་པོ་ཐེག་པ་དང་། སྤྱད་ནག་སྣོད་སྟོང་མང་པོ་ཁུར་བ་རྨིས་པ་དེ་
རྣམས་ནི་སྒྲིབ་པ་ཤིན་ཏུ་ཆེ་བའི་རྟགས་ཡིན་པས། དཀོན་མཆོག་གི་
དཀོར་ལ་ལྷག་པར་འཛེམ་ཞིང་མིའི་ནོར་ལ་ཧབ་ཐོབ་མི་བྱ་བར་སྒྲིབ་
པ་སྦྱང་བའི་ཐབས་ལ་བརྩོན་པར་བྱའོ།།ཉི་ཟླ་ཤར་བ་མཐར་ཕྱིན་
ནས་ནུབ་པ་དང་། མུན་པ་ནག་པོས་རང་ཉིད་གཡོགས་པ་དང་། ཞྭ་
ནག་གོས་ནག་ལྷམ་ནག་གོན་ནས་ལག་ན་རེ་བའི་མདུང་དར་འཕྱར་
ཞིང་གོང་བུར་མདའ་སྟོང་འདྲ་བ་སོང་བ་དང་། ཐལ་བའི་ཁུར་པ་
ཁུར་ཅིང་ལག་ཏུ་ཐལ་བའི་སྒྱེ་སྣོད་ཐོགས་ནས་རི་ནག་པོའི་ཟུར་ལ་
བུད་ནས་སོང་བ་དང་། བོང་བུ་ནག་པོ་རྣ་མེད་ཡུ་མོ་ཞོན་ནས་མུན་
རུབ་ལ་ལུང་པ་མང་པོ་བསྒལ་བ་རྨིས་པ་ནི། ཚེ་དང་བསོད་ནམས་
དབང་ཐང་ཟད་ནས་ལོ་གསུམ་ཚུན་ལ་འཆི་བའི་རྟགས་ཡིན་པས།
རང་ཡུལ་སྤངས་( ༡ ༧༢ན)ནས་རྒྱང་རིང་མིའི་ཡུལ་དུ་བུད་ནས་མི་
མེད་ལུང་སྟོང་འགྲིམ་ཞིང་། ལུས་སྲོག་ལ་ལྟོས་པ་མེད་པར་མི་མིན་
འདྲེའི་གཟན་དུ་སྒྱུར་ལ་སེམས་ཅན་སྤྱིའི་གླུད་དུ་གཏོང་བའི་དམིགས་
པ་བྱའོ། ། ཞྭ་ནག་གོས་ནག་ལྷམ་ནག་གསུམ་བརྩེགས་གྱོན་པ་ཤིན་ཏུ་ལྗིད་
ནས་མི་ཁྱོག་པ་དང་། མི་ཐེག་པའི་ཁུར་པོ་འཁུར་ནས་ལམ་འཕྲང་
ངན་པ་ལ་ཐུར་དུ་སོང་བ་དང༌། ལུས་ལ་ལྕགས་གཟེར་མང་པོ་གདབ་
ནས་ལུས་ཉམས་པ་དང་། རྐང་པ་ལྕགས་ལ་བཅུག་ནས་དོང་ནང་དུ་

སྤྱི་བོར་ཐུར་ལ་བསྟན་ནས་སོང་བ་དང༌། རི་བོའི་རྩེ་ནས་ཐུར་ལ་སོང་
བ་དང་། གནམ་ནས་ས་ལ་ལྷུང་བ་རྨིས་པ་ནི་ལས་ཀྱིས་མནར་བས་
ངན་སོང་ལ་མར་འགྲོ་བའི་རྟགས་ཡིན་པས། དཀོན་མཆོག་གསུམ་ལ་
ངེས་པར་བློ་བཀལ་བར་བྱས་ནས་ལུས་ངག་ཡིད་གསུམ་དགེ་བ་ལ་
བཀོད་པའི་བརྩོན་འགྲུས་དྲག་པོ་རབ་ཏུ་བསྐྱེད་ཅིང་ལུས་མཆོད་སྦྱིན་
སོགས་ལ་འབད་ནས་ལེ་ལོ་དང་གཡེང་བ་སྐད་ཅིག་ཀྱང་མི་བྱེད་པའི་
ཤུགས་དྲག་པོ་བསྐྱེད་པར་བྱའོ། །
དེ་ལྟར་ཆོ་འཕྲུལ་བྱེ་བྲག་མི་འདྲ་བ་སྣ་ཚོགས་པ་གང་ལ་ཡང་།
ནོར་ལེགས་པར་བརྟགས་ནས་སོ་སོར་འབྱེད་ནས། རང་རང་སྐབས་
ནས་ཇི་ལྟར་བཤད་པ་དེ་བཞིན་དུ། མན་ངག་གིས་གཅུན་པའི་ཐབས་
ལ་བརྩོན་པར་བྱེད། ཕལ་ཆེར་སྟོང་ཉིད་ལྟ་བས་ཟིལ་གྱིས་གནོན་པ་
ཡིན༑ བཟང་པོའི་ཡོན་ཏན་ཐམས་ཅད་ལ་དགའ་སྤྲོ་ཆེན་པོ་སེམས་ཀྱི་
འཁྲི་བ་ཆོད། ངན་པའི་འཁྲུལ་སྣང་ཅི་བྱུང་ཡང་། །སེམས་ལས་བྱུང་བ་
རྟོག་( ༡༧༢བ) པ་ཆོད། །སེམས་ཉིད་སྤྲོས་བྲལ་ནམ་མཁའི་ཀློང་དུ་
བསྲེས་ཤིག་ཀྱེ་མ་ཧོ། ། བུ་མན་ངག་གཅུན་པའི་ཐབས་ལ་བརཐཙོན་བྱས་
ན༑ །བླ་མ་ཡི་དམ་མཁའ་འགྲོ་དང་ཆོས་སྐྱོང་སྲུང་མས་བུ་བཞིན་འཚོ། །
ཁྱད་པར་མ་རྒྱུད་མཁའ་འགྲོས་བྱིན་རླབས་པའི། །བག་དྲོ་ཉམས་
དགའ་ཤེས་པ་གསལ། །བྱིན་རླབས་ནུས་པའི་རྟགས་བྱུང་ནས། །སྣང་
སྲིད་ལྷ་འདྲེ་བྲན་དུ་བཀོལ། །མི་མཐུན་རྐྱེན་རྣམས་དཔལ་དུ་ཤར། །
བར་ཆད་ཞི་ནས་ཚེ་དཔལ་བསོད་ནམས་བསྟན་པ་རྒྱས།།ཐུན་མོང་
མཆོག་གི་དངོས་གྲུབ་བདེ་བླག་ཉིད་དུ་བརྙེས། །མཐར་ཐུག་སྐྱེ་མེད་

ཡུམ་གྱི་གོ་འཕང་ཐོབ་པ་ཐེ་ཚོམ་མེད་དོ་རིགས་ཀྱི་བུ། །བུ་ལར་ལྔ་བརྒྱ་
དུས་ཀྱི་ཐ་མའི་དུས་ལ་མི་མ་ཡིན་གདུག་པ་ཅན་རྣམས་ཁ་འཕྱུར་བའི་
དུས་ཡིན་པས། སྙིགས་མ་ལྔ་པོ་ཡང་བདོ་བའི་དུས་ཡིན་གསུངས་ཏེ།
རྗེ་བཙུན་ཟིལ་གནོན་གྱིས་ཞུས་པའི་ལེའུ་སྟེ་བརྒྱད་པའོ།།

དགུ་པ། མ་འོངས་པའི་རྒྱལ་ཁྲིམས་འཆུག་པར་
ལུང་བསྟན་པའི་ལེའུ།
༈ ཡང་བསོད་ནམས་རྒྱན་གྱིས་ཞུས་པ། མ་ཅིག་ལགས། སྙིགས་མ་
ལྔ་བྱ་བ་དེ། ད་ལྟར་གྱི་དུས་ཡིན་ནམ། ད་རུང་དེ་བས་བདོ་བ་ཞིག་
འོང་ལགས་སམ།  ད་རུང་དེ་བས་སྙིགས་མ་ལྔ་བདོ་བ་ཞིག་འོང་རྒྱུ་
ཡོད་ན། དེའི་དུས་ཀྱི་མི་རྣམས་སྤྱོད་ལམ་ཅི་འདྲ་བ་བྱེད། སངས་རྒྱས་
ཀྱི་བསྟན་པའི་འདུལ་ཁྲིམས་ལ་ད་ལྟ་བས་འཕེལ་འགྲིབ་འོང་ངམ།
རང་རེའི་མ་ཅིག་གི་ཆོས་ལུགས་འདི་ད་ལྟ་བཞིན་ཡོང་ངམ། རྒྱལ་
ཁྲིམས་དང་ཆོས་ཁྲིམས་གཉིས་ལ་དར་ནུབ་གང་ལ་འོང་། མ་ཅིག་གིས་
མཁྱེན་པས་བཤད་དུ་གསོལ་( ༡༧༣ན) ཅེས་ཞུས་པས། མ་ཅིག་གི་
ཞལ་ནས། ངས་མ་འོངས་པ་རྣམས་ཅི་ལྟ་བ་བཞིན་ཤེས་པར་བཤད་
ཀྱིས༑ ཁྱོད་བློ་གསལ་ཞིང་དྲན་པ་ཤེས་རབ་དང་ལྡན་པས་ལེགས་པར་
ཉོན་དང་། སྙིགས་མ་ལྔ་ནི་ཇེ་བདོ་ཇེ་བདོ་ལ་འགྲོ་བས། སང་ནམ་ཞིག་
དུས་སུ་སྙིགས་མ་ལྔ་དང་རྩོད་པ་རྣམས་ཤིན་ཏུ་རྒྱས་པ་ཞིག་འོང་བའི་
དུས་གཅིག་འབྱུང་ངོ་། །དེའི་དུས་ཀྱི་མི་རྣམས་ཀྱང་ཤིན་ཏུ་རྩུབ་ཅིང་
ཁྱད་པར་སྤྱོད་པ་ངན་པར་གྱུར་ཏོ། །དེ་ལྟ་བུའི་དུས་སུ་རྒྱལ་ཁྲིམས་
དང་ཆོས་ཁྲིམས་གཉིས་ཀ་ཉམས་པ་ཞིག་འོང་། རང་རེའི་ཆོས་ལུགས་
འདི་ཡང་བྱེད་པ་ནི་མང་སྟེ ། ཚུལ་དང་མཐུན་པ་ད་ལྟ་བཞིན་བྱེད་པ་
ནི་མི་མཐོང་། ཆ་ལུགས་ངན་པ་ནི་མི་འདྲ་བ་སྣ་ཚོགས་པའི་ཆས་ལ་

ཞུགས་ནས། དམ་ཆོས་འདི་སྨན་དུག་ཏུ་འགྱུར་བ་ལྟ་བུ་ལོག་པར་
རྟོགས་ཤིང་ལོག་པར་སྤྱོད་པ་མང་པོ་བྱུང་བས། ལས་མི་དགེ་བ་སྣ་
ཚོགས་པ་ཞིག་གསོག་པར་བྱེད་དོ། །དུས་དེ་དང་མཚུངས་པའི་དུས་ལ།
སངས་རྒྱས་ཀྱི་བསྟན་པའི་འདུལ་ཁྲིམས་ད་ལྟ་བས་ཅུང་ཟད་གསལ་
བར་བྱེད་པ་གཅིག་སྨག་ཏུ་གློག་འགྱུ་བ་ཙམ་ཞིག་འོང་སྟེ། འོན་ཀྱང་
འགོང་པོའི་ཁ་རླངས་ཤིན་ཏུ་འཕྱུར་བའི་དུས་ཡིན་པས། མཐར་རྩོད་
པ་རྒྱས་ནས་འདུལ་ཁྲིམས་བདེ་བར་མི་འོང་བ་ཡིན་ནོ་གསུངས་སོ།
༈ ཡང་བསོད་ནམས་རྒྱན་ནེ་མས་ཞུས་པ། མ་ཅིག་ལགས་དེ་འདྲ་
འབྱུང་བ་ལ་ད་ལྟ་འདི་ནས་ལོ་ཅི་ཙམ་ཡོད། སྙིགས་མ་( ༡༧༣ བ)
དེའི་དུས་སུ་རྒྱལ་ཁྲིམས་དང་ཆོས་ཁྲིམས་ཉམས་པ་ལ། སངས་རྒྱས་ཀྱི་
བསྟན་པ་སྨག་ཏུ་གློག་འགྱུ་བ་ཙམ་གསལ་བ་དེ། མ་ཅིག་རང་གི་
ཐུགས་རྗེ་ཡིན་ནམ་ཅི་འདྲ་ཡིན། རྒྱུ་ཅི་ལས་འབྱུང་བ་ཡིན་དེའི་དུས་
ཀྱི་སྙིགས་མ་འབྱུང་བ་ལ་རྟགས་ཅི་འདྲ་བ་ཡོད་ལགས། ཞེས་ཞུས་པ་
ལ༑་
མ་ཅིག་གི་ཞལ་ནས་བུ་མོ་བཞི་ལེགས་པར་ཉོན་ཡིད་ལ་ཟུངས་
དང་ངས་བཤད་དོ། །སྙིགས་མ་ལྔའི་དུས་ནི་ད་ལྟ་ནས་བཟུང་སྟེ་ལོ་
བརྒྱ་དང་ཕྲག་ལྔ་འདས་པ་ན་དཀྱིལ་དུ་ཕྱིན་ནོ། །སྙིགས་མ་དེའི་དུས་
སུ་བསྟན་པ་དེ་གསལ་བར་བྱེད་པ་དེ་ང་ནི་མ་ཡིན་ནོ། །བསྟན་པ་དེ་
གསལ་བར་བྱེད་པའི་སྐྱེས་བུ་དེ་ནི་ད་ལྟ་རྒྱ་གར་པོ་ཏ་རིའི་ཤར་ལྷོའི་
ཕྱོགས་མཚམས་སུ་བཞུགས་ཤིང་སེམས་ཅན་གྱི་དོན་ལ་དཀའ་བ་
མཛད་པའི་བྱང་ཆུབ་སེམས་དཔའ་དེ་ནི་ཆེར་དྲན་པ་དང་ལྡན་པ།

ཁྱད་པར་ཤེས་རབ་དང་ལྡན་པ། ཁྱད་པར་སྟོབས་དང་ལྡན་པ་གཅིག་
ཡིན་པ་དེ། རེས་སྤྱན་རས་གཟིགས་དབང་ཕྱུག་ལ་ཆོས་ཞུ་པ། རེས་
མགོན་པོ་བྱམས་པ་ལ་ཆོས་ཞུ་བ། རེས་མགོན་པོ་ཚེ་དཔག་མེད་ལ་
ཆོས་ཞུ་བ། རེས་མགོན་པོ་འཇམ་དཔལ་དང༌། གུ་གུ་རི་བ་རྣམས་ལ་
པ་ཞུ་ནུས་པ་དང་། སེམས་ཅན་གྱི་དོན་ལ་ཐུགས་བསྐྱེད་ཤིན་ཏུ་ཆེ་
བ༑ སྤྱན་རས་གཟིགས་དབང་ཕྱུག་ཤིན་ཏུན་ཁྲོས་པའི་ནག་པོ་ཕྱག་དྲུག་
པའི་མགོན་ཆེན་དེ་བྲན་བཞིན་དུ་ཉན་ནས་བསྟན་པ་བསྲུང་བར་
བྱེད་པའི་བྱང་ཆུབ་སེམས་དཔའ་སྙིགས་མ་དེའི་དུས་སུ་( ༡༧༤ན)
འདིར་བྱོན་ནས་དགེ་སློང་གི་ཆས་སུ་ཞུགས་ནས་སངས་རྒྱ་ཀྱི་
བསྟན་པ་ལ་གསལ་བར་བྱེད་པ་ཡིན་ནོ། །དེ་འོང་བ་ཐུབ་པ་ཉིད་ཀྱིས་
ལུང་བསྟན་ཐོབ་པ་དང་། མགོན་པོ་ཚེ་དཔག་མེད་དང་། བྱམས་པ་ལ་
སོགས་ཀྱིས་མངགས་པ་ཡིན་གྱི་རྒྱུ་རྐྱེན་ཡང་དེ་ལྟར་ཡིན་ནོ། །སྙིགས
མ་དེ་འབྱུང་བའི་རྟགས་འདི་འདྲ་འོང་། །སྙིགས་མ་དེའི་དུས་སུ་
བདུད་སྡིག་ཏོ་འཇིགས་སུ་རུང་བ་རྣམས་རྒྱལ་པོར་སྤྲུལ་ཅིང་། རྒྱལ་
པོར་སྐྱེས་ནས་ཉོན་མོངས་པ་དུག་ལྔ་མེ་ལྟར་དུ་འབར་ཞིང་ཆུ་ལྟར་དུ་
འཁྲུག་ཅིང་རླུང་ལྟར་གཡོ་བར་བྱས་ནས། ཁྱད་པར་དུ་ནོར་དང་བུད་
མེད་ལ་ཤིན་ཏུ་ཆགས་ཤིང་། མ་རབས་དབང་གིས་བུད་མེད་དང་རྒྱལ་
པོ་བསྡོངས་པས། ལྷ་ཀླུ་བསྟན་པ་བསྲུང་བ་རྣམས་ཀྱང་རྒྱལ་པོ་ཁོ་ལ་
མ་དགའ་ནས་དམོད་པ་བོར་བས་རྒྱལ་པོ་ཐ་མལ་བའི་ལས་ལ་བསོད་
ནམས་ཉམས་པ་དང་། བུད་མེད་འབངས་མོའི་དབང་དུ་རྒྱལ་པོ་སོང་
ནས་རྒྱལ་པོ་རྒྱལ་ཚུགས་ཤོར་ནས་འབངས་ཀྱིས་གྲོང་ཁྱེར་རྟག་ཏུ་

འགྲིམ་པ་འོང་ནས་རྒྱལ་ཁྲིམས་འཆོལ་ལོ། །སྡིག་ལ་སྤྱོད་པ་དང་དམག་
དང་འཁྲུག་རྩོད་ལ་དགའ་བ་དང་། བརྩོན་འགྲུས་ཆུང་ཞིང་ནོར་ལ་
ཆགས་སེམས་ཆེ་ཞིང་མ་རབས་འབངས་ཀྱི་བུད་མེད་ཀྱིས་གདོང་པ་
བསྲུངས་ནས། རྒྱལ་ཁྲིམས་འཇིག་ནས། རྒྱལ་ཚུགས་བཏང་བའི་རྒྱལ་
པོ་འབྱུང༌། དེའི་ཚེ་དེའི་དུས་ན་ཆོ་རིགས་རྒྱུད་དང་ལྡན་པའི་བཙུན་
མོ་རྣམས་ཀྱང་འཁོར་གྱི་མི་ཐོང་པོ་ཞེས་འབངས་དང་བསྡོངས་
( ༡༧༤བ)པའི་བཙུན་མོའི་བསོད་ནམས་དང་བཅུད་ཉམས་བཙུན་
མོའི་ཁ་རྗེ་དང་དབང་ཐམས་ཅད། འབངས་ཀྱི་མི་ཐོང་པོའི་ལག་ཏུ་
སོང་ནས་ནང་གི་རྒྱལ་ཁྲིམས་ཐམས་ཅད་འཆུག་ཅིང་། རྒྱལ་པོའི་མི་
རིགས་འཆོལ་ནས་རྗེ་ངན་ལ་འགྲོ་བ་ཡིན་ནོ། །དེའི་དུས་སུ་ཁྲིམས་ཀྱི་
བདག་པོ་བདག་མོའི་ཁྲིམས་ཀྱི་གཉའ་ཞིང་ཞེས་པའམ། ཿ དབང་པོ་
ཞེས་པའི་བློ་དེ། འབངས་ཕོ་མོའི་ལག་ཏུ་སོང་ནས་རྒྱལ་ཁྲིམས་
འབངས་ཀྱི་ལག་ཏུ་ཤོར་བ་ཡིན་པས། དེའི་དུས་སུ་བཀའ་ཡོ་དྲང་
བསྲང་བར་བྱེད་པའི་དབང་པོའི་ཐིག་ཤིང་དེ་ཁྲལ་གྱིས་ཆག་ནས།
འབངས་སྡེ་འཁོར་ཐམས་ཅད་མགོ་མང་ཟིན་གྱིས་སོང་བ་ནི།  ཿ མུན་
ནག་ཙམ་ན་བསེ་རག་འདྲེ་ཞིང་ལང་བ་ལྟར་ཟིང་ཞིག་སོང་བ་ནི།
རྒྱལ་ཁྲིམས་འཆུག་པའི་རྟགས་ཡིན་ནོ། །ཕྱི་ནང་གི་བློན་པོ་དང་བཀའ་
གྲོས་པ་རྣམས་ཀྱི་ནང་གྲོས་རླུང་གིས་པར་བུ་བསྲུ་བུ་རལ་ནས་ནང་
ཚིགས་ཕྱི་རོལ་གྱི་ཡུལ་མི་རྣམས་ལ་རླུང་ལྟར་དུ་གྲགས་འོང་ནས་ནང་
ཚིག་དང་ཕྱི་ཚིག་འོ་མ་དང་ཁྲག་འདྲེས་པ་བཞིན་དུ་དྭངས་སྙིགས་
འདྲེས་ནས་དབྱེ་བ་མེད་པར་འཆོལ་བ་ཡིན་ནོ། །ཁྲིམས་ར་བ་རྣམས་

ཀྱིས་ཁྲིམས་ཀྱི་འཇོག་ཙམ་ཀྱང་ཕྲལ་ཏེ་ཞིག་ནས་མི་སྡེའི་རྩེ་རར་གྱུར་
པ་ཡིན་ནོ། །ཡུལ་གཙོ་བོ་རྣམས་ཀྱིས་གཙོ་བོའི་རྒྱ་ཐག་འདི་ནས་ཡུལ་
མི་རྣམས་དང་སོ་སོར་བྲལ་བ་རྣམས་ཡིན་ནོ། །དེའི་དུས་སུ་རྒྱལ་པོས་
བློན་པོའི་ནོར་ལ་རློམ། བློན་པོས་ཁྲིམས་ར་བའི་ནོར་ལ་རློམས། ཁྲིམས་
ར་བ་ནི་གཙོ་བོའི་ནོར་ལ་རློམ། གཙོ་བོས་ཡུལ་མིའི་ནོར་ལ་རློམ་པ་
བྱུང་( ༡ ༧༥ན)ནས་ཁྲིམས་དང་ཁྲེལ་ཡོད་དང་ངོ་ཚ་ཤོར་བའི་དོན་
གྱིས༑ ཡུལ་གྱི་མི་སྡེའི་གཙོ་བོའི་ངག་ལ་མི་ཉན། གཙོ་བོས་ཁྲིམས་ར་
བའི་ངག་ལ་མི་ཉན། ཁྲིམས་ར་བས་བློན་པོའི་ངག་ལ་མི་ཉན། བློན་
པོས་རྒྱལ་པོའི་ངག་ལ་མི་ཉན། རྒྱལ་པོ་བློན་པོ་བཙུན་མོའི་དབང་དུ་
སོང་།༑ བཙུན་མོའི་དབང་འབངས་ཀྱི་མི་ཐོང་པོའི་ལག་ཏུ་སོང་ནས།
མཇུག་མ་བཅད་ནས་མགོ་བོའི་རྒྱན་དུ་བྱས་པས། ཐམས་ཅད་ལམ་
ལོག་ཅིང་འཆོལ་བར་སོང་ནས་ཆོས་ཐམས་ཅད་ཀྱི་རྟེན་འབྲེལ་འཆུག་
ནས་འགྲོ་བས་མི་དགེ་བ་སྣ་ཚོགས་པ་འབྱུང་བ་ནི་སྙིགས་མ་འབྱུང་
བའི་རྟགས་ཡིན་ནོ། །དེའི་དུས་སུ་ནག་པོའི་ཕྱོགས་ལ་དགའ་བའི་
བདུད་ཐམས་ཅད་ཁ་འཕྱུར་བས། སྐྱེས་པ་དང་བུད་མེད་རྣམས་ཀྱི་
ཤེས་རྒྱུད་གཡོས་ནས་ཐམས་ཅད་ལ་ཉོན་མོངས་པའི་མེ་དཔུང་གི་
ཤིན་ཏུ་གཡེང་བའི་བག་ཡོད་པའི་ཚུལ་དང་བྲལ་ཞིང་ཁྲེལ་ཤོར་ནས་
ངོ་ཚ་མེད་པར། ཐམས་ཅད་འཆོལ་དུ་སོང་བ་ཡིན་པ་ནི། དགྲ་གཉེན་
འཆོལ་བར་སོང་བ་དང་། བཟང་ངན་འཆོལ་བར་སོང་བ་དང་། དགེ་
སྡིག་འཆོལ་བར་སོང་བ་དང༌། རྗེ་འབངས་དང་དཔོན་གཡོག་འཆོལ་
བ་དང་། ལས་དང་སྤྱོད་པའི་སྲོལ་འཆོལ་བ་དང་། བྱ་བ་བྱེད་པ་ཐམས་

ཅད་འཆོལ་བ་དང་། གཏམ་དང་རྣ་གཞུང་ཐམས་ཅད་འཆོལ་བ་དང་།
རྒྱན་དང་གོས་དང་བཟའ་བ་འཆོལ་བ་དང༌། ཟས་ནོར་གསོག་འཇོག་
འཆོལ་བར་སོང་བའི་དོན་གྱིས་རྒྱལ་པོའི་ཁྲིམས་ཀྱི་ལས་ཀའི་ཆས
རྟགས་( ༡ ༧༥བ)ནོར་ལ་བསྒྱུར་ནས་གསོག་འཇོག་བྱེད་པ་དང་།
རྒྱལ་སྲིད་འབད་སྒོ་ཟས་དང་བརྗེས་ནས་འབངས་ཀྱི་ལག་ཏུ་བཏང་།
ཆེ་ཐབས་སྤངས་ནས་མ་རབས་འབངས་ཀྱི་ལས་ལ་འཇུག་ཉམ་ཆུང་
གནོད་སེམས་མེད་ལ་ལྷག་པར་ཡང་སྡང་བར་བྱེད། ཁེ་གྲགས་གནོད་
སེམས་ཅན་ལ་ངོ་དགའ་བྱེད། །དྲིན་ཅན་མཐོང་ན་ཟུར་འགྲོས་བྱེད། །
ཕ་མེས་རྒས་པོ་མཐོང་ན་རྒྱབ་ཀྱིས་ཕྱོགས། དཀོན་མཆོག་གསུམ་ལ་
ཐབས་ཀྱིས་བྱོལ། །མི་དགེ་བའི་ལས་ལ་དྲིན་དུ་གཟོ། །རྫུན་མ་ཁ་
གསགས་ཅན་ལ་གཏམ་གྱིས་བསུ། །ནོར་ཡོད་དགྲ་བོ་ཡིན་ཀྱང་འཛུམ་
མདངས་སྟོན། །ནོར་མེད་གཉེན་དུ་གྱུར་ཀྱང་ངོ་ཕུག་ནག་ཅིང་ཧུར། །
ཡོན་ཏན་ཅན་ལ་བསྐྱུར་བ་བཏང་། །ངན་འབྲེལ་ཅན་ལ་ཚིག་གིས་
སྐུར༑ །རྣ་གཞུང་སྔོན་གྱི་འབྲེལ་རྒྱུད་བཅད། །སྔར་མེད་གསར་དུ་
འགྲོགས་ལ་དགའ། །སྔར་སྲོལ་ལས་དང་ཁྲིམས་ཀྱི་གཏམ་སྤངས་ནས། །
ཁྱི་དང་བུད་མེད་གཉིས་ཀྱི་གཏམ་ལ་བརྩོན། །སྐྱེས་བུ་ཤེས་རབ་བློ་
དང་ལྡན་པ་མི་བསྟེན་ནས། །སྐྱེས་པ་བུད་མེད་ལྕེའི་འགྱུར་འདོད་
གཏམ་ཅན་ལ་ཉན། །གཙུག་ལག་རྟེན་དང་བྲིས་ཀློག་ཡ་རབས་ལས་
སྤངས་ནས། །ཁྱི་རྟ་རྒྱན་དང་དུད་འགྲོ་སྐྱོང་ལ་བརྩོན། །མཆོད་གནས་
རྟེན་སྐྱབས་སྤངས་ནས་ནི། ། རྐུན་པོ་བརྫུན་མ་རྟེན་སྐྱབས་བྱེད། །
མཚུངས་མེད་བླ་མ་བསྟེན་སྐྱབས་མི་བྱེད་པར། །སྡིག་ཅན་དཔའ་བོ་

གཏུམ་པོ་བསྟོད་བཀུར་བྱེད། །ཐུབ་པའི་བསྟན་སྐྱོང་བཤེས་གཉེན་རྒྱ་
མཚོ་མི་( ༡ ༧༦ན)མཆོད་ནས། །ཕྱི་རོལ་བོན་དང་ལོག་ལྟའི་སྐྱེ་བོ་
རྣམས་ལ་མཆོད་འབུལ་བྱེད། །དཀོན་མཆོག་མཆོད་དང་དགེ་བའི་
རྒྱན་བཅད་ནས།།དུད་འགྲོའི་ཚོགས་རྣམས་གསོད་ཅིང་སྟོན་ཤིང་
བྱེད་དོ་སྐད། །ཁྲིམས་ཀྱིས་སྲོལ་དང་སྡེ་འཁོར་མི་སྐྱོང་ཞིང་། །ལྷག་པར་
རང་གི་འཁོར་འབངས་འཕོངས་པ་ཟས་དང་ནོར་གྱིས་མི་བསྐྱངས་
ནས༑ །ཕུང་ཤིག་རྐུན་པོ་དང་ཇག་པ་ཁྲམ་པའི་འདུལ་གཞི་བཟུང་ནས།
ཡུལ་གྱི་མི་སྡེ་འཁོར་གྱིས་གཏོར་ཤིང་བྱེད་ཅིང་། ལྷག་པར་འཁོར་
འབངས་ཉམ་ཆུང་བ་རྣམས་ལ་སྡང་བར་བྱེད་པའི་ཁྲིམས་བདག་ཟེར་
བའི་བདུད་ཀྱི་སྤྲུལ་པ་འབྱུང་ངོ་། །དེའི་དུས་སུ་ཕ་མགོ་བུས་གཡོག །བུ་
མགོ་ཕས་གཡོག །བུའི་ནོར་ཕས་འཕྲོག །ཕའི་ནོར་བུས་འཕྲོག །ཕ་བུ་
ཕན་ཚུན་དགྲ་རུ་ལང་། མ་བུ་མིང་སྲིང་ཀྱང་ནོར་རྩོད་ནས་ཕན་ཚུན་
དགྲ་རུ་ལྡང་བ་འོང་། སྡུག་བསྔལ་དུ་མས་བསྐྱངས་ཤིང་ཤ་ནས་ཆད་
པའི་བུ་དང་བུ་མོ་ཡང་ཕྱི་རོལ་འབྲེལ་མེད་གཞན་དང་འགྲོགས་ནས་
དྲིན་ཆེན་གྱི་ཕ་མ་ལ་འཕྲོག་བཅོམ་འབར་ཤ་བྱེད། ཚིག་རྩུབ་བརྡུང་
བརྡེགས་བྱེད་ཅིང་དགྲར་མཐོང་བར་འོང་། ལས་ཀྱི་དབང་གིས་
བསྡུས་པའི་བཟའ་ཚང་ཡང་སོ་སོར་ཁྱོ་ཕོ་ཁྱོ་མོ་བསྙག་ཅིང་ཕན་ཚུན་
རྩོད་པ་འོང་། རྗེ་མོས་ཁོལ་པོ་ཁྱོ་ཕོར་བསྙག །རྗེ་བོས་ཁོལ་མོ་ཆུང་མར་
བླངས་པ་དང་། ངོ་ཚ་བྲལ་བས་མིང་སྲིང་བཟའ་ཚང་འདེབས་འོང་།
( ༡ ༧༦བ)དེ་ལྟར་ཐམས་ཅད་འཆུག་པས་མི་རྒྱུད་ཐམས་ཅད་
འཆོལ་བར་སོང་ནས། མི་རིགས་ཐམས་ཅད་ངན་པར་གྱུར་ནས། སྤྱོད་

པ་ངན་པ་སྣ་ཚོགས་པ་དུ་མ་ཞིག་འབྱུང་བ་ཡིན་པ་ནི། བཟང་ལན་
ངན་གྱིས་འཇལ། དྲིན་ཆེན་ལ་བདུད་དུ་མཐོང་། སྡིག་སྤྱོད་ཅན་མི་
དགེ་བ་བྱེད་པའི་མི་ག ཏུམ་པོ་ཡུལ་ཁམས་འཕུང་བར་བྱེད་པ་རྣམས་
ལ་རྗེས་སུ་ཡི་རང་བྱེད་ཅིང་སྨོན་ནེ་འདེབས། ཞེ་སྡང་འཁྲུག་རྩོད་ཀྱི་
ལས་ལ་འཇུག་ཅིང་། གོ་ཁྲབ་དང་མཚོན་ཆའི་ལས་ལ་བརྩོན། དཔུང་
ཆེན་པོས་དཔུང་ཆུང་འཕྲོག་པར་བྱེད་པ། ནོར་ལ་རྟ་མགོ་མཐོ་བར་
འོང་༑ དབང་ཐམས་ཆད་བུད་མེད་ཀྱིས་འཛིན་པ་འོང་། ཁྲིམས་བདག་
དཔུང་ཆེན་གྱིས་བྱེད་པ་འོང་། གཙོ་བློན་ཐམས་ཅད་ཟོག་པོ་ཅན་གྱིས་
བྱེད་པ་འོང་། གྲོས་ཕུག་ཐམས་ཅད་ཁྲམ་པས་བྱེད་པ་འོང་། ཀུན་དང་
འབྲེལ་བ་རྫུན་མ་ཆེ་བར་འོང་། མི་དགེ་བསྒྲུབ་ལ་སྨོན་པ་འོང་། དགེ་
བ་བསྒྲུབ་པ་ལ་འཕྱ་བཤད་བྱེད་པ་འོང་། ཤེས་རབ་ལྡན་པ་རྫུན་མར་
འོང་༑ བླུན་པོ་རྣམས་ནི་བདེན་པར་འོང་། ཡོན་ཏན་ཅན་ནི་སྐྱོན་དུ་
འོང་༑ མི་མགོ་བསྐོར་ལ་རྩིས་སུ་བྱེད།བཤེས་གཉེན་དམ་པ་ཐན་དུ་
མཐོང་༑ ལོག་ཆོས་ཅན་ལ་ལྷ་རུ་བལྟ། དཀོན་མཆོག་གསུམ་ལ་རྒྱབ་
གཞུང་བསྟན། སྡིག་པའི་གྲོགས་པོ་པང་དུ་བླངས། གཞན་ཕན་སེམས་
དང་ཚིག་འཇམ་གཏན་ནས་སྤངས། གནོད་པའི་སེམས་དང་ཚིག་རྩུབ་
སྨྲ་ལ་བརྩོན་པར་བྱེད། ཆེ་སེམས་འཛིན་དང་བློ་བསྟན་པ་ནི་
( ༡༧༧ན)ཤིན་ཏུ་ཉུང་། ངན་དྲན་ཅན་དང་བློ་མེད་པ་ནི་ས་སྟེང་
ཁྱབ༑ གཉེན་འབྲེལ་ཤིན་ཏུ་མཐུན་ཀྱང་དགྲ་རུ་ལང་བ་ནི་མང་བར་
འོང་༑ དགྲ་སྡང་རྩོད་པ་ཇི་ལྟར་ཆེ་གྱུར་ཀྱང་། ཕྱི་ནས་གཉེན་དུ་བསྟེན་
པ་ཁོ་ན་འོང་། ཟས་ནོར་མཐོང་ན་ཕ་མ་ཡིན་ཀྱང་ཚོང་། བུད་མེད་

མཐོང་ན་རང་སྲོག་འཕངས་མེད་གཏོང་། ཟ་མ་མཐོང་ན་བཙན་དུག་
ནག་པོ་ཡིན་ཀྱང་བཟའ།  ཿ འཕྲོག་རྒྱུ་མཐོང་ན་མཛེ་བོའི་ནོར་ཀྱང་
འཕྲོག །བསད་རྒྱུ་མཐོང་ན་སྲུལ་གྱི་ཁྱི་འཁྱམ་གསོད། བཅོམ་རྒྱུ་མཐོང་
ན་དཀོན་མཆོག་གི་དཀོར་ཡང་བཅོམ། ལས་ཀྱི་དབང་གིས་ཕའི་བུ་ནི་
ཉུང༌༑ ལས་ཀྱི་མ་བསྐོས་ཕ་མེད་བུ་ཡིས་ས་སྟེང་གང་བ་འོང་། མི་
གྲངས་ཅན་གྱིས་ཡུལ་བཟུང་ཅིང༌། མི་གྲངས་ཉུང་རྣམས་ས་མཐར་
སྤྱུགས་པ་འོང་། ཁྲམས་སྡེས་ཡུལ་གྱི་ཁ་ལོ་བསྒྱུར་བྱེད་ཅིང་། ཁྲིམས་
བདག་རང་གིས་ཁྱིམ་དུ་རྨོ་བརྐོ་བྱེད་པ་འོང་། གཙོ་བློན་རྣམས་ཀྱང་
སྐྱབས་མེད་ཉམ་ཆུང་གློ་བའི་གྲོས་ལ་བརྩོན་པར་བྱེད་པ་འོང་། ཡུལ་
མི་རྣམས་ཀྱིས་ཁྱི་རྟ་དང་གོ་མཚོན་གྱི་ལས་ལ་བརྩོན་པར་འོང་། བུད་
མེད་རྣམས་ཀྱིས་ཁྲིམས་གཏམ་ཟུར་ཚིག་ལ་བརྩོན་པར་འོང་། བུ་ཚ་
རྣམས་ཀྱིས་ཤོ་དང་མདའ་བསླབ་པ་དང༌། དོམ་ལ་བརྩོན་པར་བྱེད།
བུ་མོ་རྣམས་ཀྱིས་རྐང་པ་རྐྱང་དང་ཁྱོ་བོའི་ལས་ལ་བརྩོན་པར་བྱེད།
མི་རིགས་བཟང་པོ་ནི་སྤེལ་ཡང་ཤིན་ཏུ་ཉུང་བའོ། །
མི་རིགས་ངན་པ་ནི་མ་སྤེལ་ཀྱང་འཕེལ་ནས་ངན་སྣ་ཚོགས་པའི་
ས་སྤྱོད་ཀྱི་ཡུལ་ཐམས་ཅད་རྒྱས་པར་ཁྱབ་ནས།( ༡༧༧བ)སངས་
རྒྱས་ཀྱི་དགོངས་པས་ཀྱང་ཕྱེ་བསལ་དཀའ་བའི་དུས་ཡིན། ཁྱད་པར་
མི་དགེ་བ་ལ་བརྟེན་པའི་ལས་གང་དང་གང་ཡིན་འདི་དང་འདི་མིན་
བྱ་བ་བྱེད་དཀའི་ལས་སྣ་ཚོགས་པ་འཇིག་རྟེན་ན་ད་ལྟ་ཡན་ཆད་དུ་
སྔར་སྲིད་པ་ལ་ཡོད་པ་དང་གྲགས་མ་མྱོང་བ་དུ་མ་ཞིག་བརྗོད་དུ་མི་
རུང་བ་མང་པོ་ཞིག་འདྲེས་ནས་འོང་བ་ནི། དཔེར་ན་ནད་པ་ཐུ་མོ་ལ་

སྔར་ནད་མ་ཕོག་པའི་དུས་སུ་ཡོད་མ་མྱོང་ཀྱང་ནད་ཀྱིས་ཐེབ་པ་ན་
འབྱུང་བ་གོ་ལོག་ནས་བུ་རམ་ཟོས་ཀྱང་རོ་ཤིན་ཏུ་ཁ་བ་ལ། བལ་གྱི་
ནང་དུ་ཉལ་ཡང་ཤིན་ཏུ་རྩུབ་ཅིང༌། ཤིན་ཏུ་བདེ་བའི་གནས་ཀྱང་མི་
བདེ་ཁྲོབས་སེ་ཡོད་ལ། ཤིན་ཏུ་བྱམས་པའི་གཉེན་དང་སྨན་པ་ལ་ཡང་
ནད་ཚིག་ཟ་ཞིང་ཡིད་འཁྲུག་པ་ཅིག་འོང་ཞིང་། ལུས་ལ་ཡང་ནད་ཀྱི་
དྲི་མ་ངན་པ་འབྱུང་བ་དེ་ནི་ནད་འཁྲུག་པའི་རྟགས་ཡིན། དེ་དང་
དོན་འདྲ་བར་སངས་རྒྱས་ཀྱི་བསྟན་པའི་ཐ་མ་ལ་ད་ལྟ་བཤད་པ་
རྣམས་འབྱུང་བ་དེ་ནི། རྣ་བས་ཐོས་སམ་ཡིད་ལ་དྲན་པས་ཀྱང་ཡ་
ངའི་ལས་སྤྱོད་པ་ངན་པ་ཁྲག་དང་འོ་མ་འདྲེས་པའམ་བ་སྤུ་དང་། རྟ་
སྤུ་འདྲེས་པའམ། ཁྱི་ར་ཕག་གསུམ་འདྲེས་པའམ། ཁྱི་ནག་པོས་སྐྱུག་
པའི་སྐྱུག་པ་ཤིན་ཏུ་ངན་པ་འབྱུང་བ་ལྟ་བུ་ཕྱེ་བསལ་མེད་པར་ཐམས་
་
ཅད་ཆོལ་འུར་དུ་སོང་ནས། ལས་དང་བྱ་བ་བྱེད་པ་གང་དང་གང་
བྱས་ཀྱང་རྩ་བ་བུད་མེད་ཁྲམ་པ་ལ་ཐུག་ནས་བུད་མེད་ཁྲམ་པ་གཉིས་
ཀྱི་དབང་དུ་ཐམས་ཅད་སོང་ཞིང་། བུད་མེད་དང་ཁྲམ་པས་འཇིག་
རྟེན་ན་དབང་སྒྱུར་བ་འོང་། དེའི་( ༡༧༨ན)དུས་སུ་ཆོས་པ་ཚུལ་
དང་མཐུན་ནས་ཆོས་སྙིང་ནས་བྱེད་པ་ནི་ཤིན་ཏུ་དཀོན་པས་ཉིན་
མོའི་སྐར་མ་དང་འདྲ་སྟེ། འོན་ཀྱང་ཆོས་སྙིང་ནས་བྱེད་པའི་བཤེས་
གཉེན་དམ་པ་གཅིག་ཙམ་ཡུལ་དུ་ཕྱིན་ཀྱང་། ནོར་བུ་རིན་པོ་ཆེ་ལ་
བར་འུ་རྡུལ་མི་གོས་པ་དེ་བཞིན་དུ་སེམས་ཅན་བསོད་ནམས་ཟད་པ་
རྣམས་ཀྱིས་དམ་པ་དེ་ལ་མཆོད་པར་མི་བྱེད་ནས། ངན་ཚིག་སྨྲ་ཞིང་
སྨད་པར་བྱེད་པ་འོང་། ཆོས་མིན་སྤྱོད་པའི་ལོག་ལྟ་ཅན་ཞིག་མཐོང་

ན་སེམས་ཅན་བསོད་ནམས་ཟད་པ་རྣམས་ནི་སྦྲང་ནག་གཅིན་དྲི་ལ་
འཚོགས་པ་བཞིན་འདུས་ནས། མཆོད་ཅིང་སྙན་པ་སྒྲོག་པ་འོང་། སྐྱེ་
བོ་ཕོ་མོ་ཆོས་སྐད་ཆེན་པོ་སྨྲ་བར་བྱེད་པ་འོང་སྟེ། དེ་ནི་སྙིགས་མ་དེའི་
དུས་སུ་དཀར་ཕྱོགས་སྐྱོང་བའི་སྲུང་མ་ཐམས་ཅད་དབང་ཆུང་ཁ་
ཞན་ལ། ནག་པོའི་བདུད་ཐམས་ཅད་དབང་ཆེ་ཞིང་ཁ་འཕྱུར་བའི་
སྟོབས་ཀྱིས། ཆོས་ལོག་བྱེད་པ་རྣམས་ནི་ཟས་ནོར་དང་ལོངས་སྤྱོད་
འདུ་ཞིང་མི་ནག་གིས་བཀུར་ཅིང་སྙན་པར་སྒྲོག་པ་ཡིན། དམ་པ
རྣམས་ལ་བདུད་ཀྱིས་བར་ཆད་རྩོམ་ནས་ཟས་གོས་མི་རྙེད་པ་དང་།
ནད་འཚེ་ཤིན་ཏུ་མང་བ་དང་། ཉམ་ཆུང་བར་གྱུར་པ་ཡིན། གཞན་
ཡང་སྐྱེ་བོ་དད་པ་དང་ལྡན་པ་རྣམས་ཀྱིས་དཀོན་མཆོག་མཆོད་པ་ལ།
བདུད་ཀྱི་བར་ཆད་དང་ཉེས་པ་སྣ་ཚོགས་པ་འབྱུང་དུ་བཅུག་ནས་སྐྱེ་
བོ་དེའི་བློ་ལྡོག་པར་བྱས་ནས་དཀོན་མཆོག་ལ་བདེན་པ་མེད་དོ།
ཞེས་སྨྲ་བའོ། །
གཙུག་ལག་ཁང་དང་སྡེ་གནས་རྣམས་ལ་( ༡༧༨བ)འཐབ་ར་
བསྐོར་ནས་དགོན་པར་དམག་ར་བཟུང་བ་འོང་། མ་ཉེས་པའི་སེམས་
ཅན་བསད་ནས་ཤ་ཁྲག་གིས་དཀོན་མཆོག་མཆོད་པ་འོང་། རྫུན་མ་
དང་ཁྲམ་པ་ནི་དགྲའི་ཡུལ་དུ་ཕྱིན་ཀྱང་ཟས་སྟེར་ཅིང་མགོ་ཐོན་ལ།
བདེན་སྤྱོད་ཅན་དང་ཉམ་ཆུང་ནི་རང་ཁྱིམ་དུ་འདུག་ཀྱང་གཉེན་
གྱིས་ཀྱང་ཆོམ་པོ་བྱེད་པ་འོང་། ཆོས་སྙིང་ནས་བསྒྲུབ་པའི་དམ་པ་
དང་༑ བདེན་སྤྱོད་ཅན་དང་ཉམ་ཆུང་མགོ་དམའ་བའི་དུས་ཡིན། ནོར་
མཐོང་ན་གཅན་གཟན་གཏུམ་པོའི་ཚང་དུའང་མཆོངས། ཟས་མཐོང་

ན་གཤིན་རྗེའི་ཕོ་བྲང་ནི་ཡིན་ཀྱང་འཇུག །སྐོམ་མཐོང་ན་དུག་ཆུ་ཡང་
འཐུང་།༑ གོས་ལ་རེ་བ་ནག་པོ་གྱོན། མགོ་ལ་སྒྲ་འབོལ་ནག་པོ་ཁུར།
རྐང་ལ་བདུད་ཀྱི་ཀོ་ལྷམ་ནག་པོ་དཀྲིས། ལུས་ལ་མཚོན་ཆ་སྣ་ཚོགས་
ཐོགས༑ ལོངས་སྤྱོད་ཤ་དང་ཁྲག་ལ་བྱེད། ལས་སྤྱོད་མི་དགེའི་སྡིག་སྤྱོད་
སྣ་ཚོགས་པ་ལ་བྱེད།ཟས་དང་ནོར་ཡོད་ན་དགྲ་བོ་དང་དུག་གི་སྡོང་
པོ་ཡིན་ཀྱང་འཛེག་འཕྲད་བྱེད། ཟས་ནོར་མེད་ན་ཕ་མ་སྨན་གྱི་སྡོང་
པོ་ཡིན་ཀྱང་རིང་དུ་དོར་ཞིང་སྤང་བར་བྱེད། ཇི་ལྟར་མཛའ་ཞིང་
མཐུན་པ་ཡང་ཟས་ནོར་མེད་ན་རྐྱང་དུ་དོར་བར་བྱེད། ཇི་ལྟར་སྡང་
བའི་དགྲ་ཡང་འབྱོར་པ་ལྡན་ན་གསར་དུ་འགྲོགས་ལ་བརྩོན་པར་བྱེད།
རི་དྭགས་ལ་ཁྱི་འགྱེད། རི་ལ་མེ་འགྱེད། བྲག་བཤིག་ནས་ས་བདག་
དང་འདྲེས་པར་བྱེད། བརྐུ་སྡིག་རྫུན་གསུམ་གྱིས་ཁྲེལ་ཁུར་བ་འགའ་
ཞིག་གིས་དཀོན་མཆོག་གསུམ་དཔང་པོར་བཙུགས་ནས་མནའ་ཟ་
བར་( ༡༧༩ན)བྱེད་པ་འོང་། དེའི་དུས་ཀྱི་མི་རྣམས་ནི་ཤེས་རབ་
ཆུང་༑ བློ་རྣོ། དྲན་པ་རག །རྩེད་མོ་མང་། བློ་གསལ་ཞིང་རིག་བྱེད་ཕལ་
པ་སློབ་མི་དགོས་པར་རང་བཞིན་གྱིས་ཤེས་ཏེ་འོང་ཚེ་ཐུང༌། ལོངས་
སྤྱོད་ཉུང་། ཉོན་མོངས་ཆེ། རྣམ་རྟོག་རགས། འཛིན་པ་དམ། ཁ་གསག་
མཁས༑ རྣམ་འགྱུར་མང་། ལུས་རགས། ཁ་མིག་ཤིན་ཏུ་སྒྲེ། བོང་ཆུང་།
ལས་སུ་སྡིག་པ་ཁོ་ན་ལ་སྤྱོད། ཞག་གཅིག་འགྲོགས་ན་འདྲིས། ཟླ་
གཅིག་འགྲོགས་ན་འདྲེས། ལོ་གཅིག་འགྲོགས་ན་ཕན་ཚུན་དགྲ་རུ་
ལང་༑ འཕྲད་སྔ་བ་བཞིན་དུ་འདོར། གསར་དུ་འགྲོགས་པ་ལ་དགའ་
ཞིང་མྱུར་དུ་འཁོན། མི་ཤེས་དགུ་ཤེས། མི་དྲན་དགུ་དྲན། མི་བསམ་

དགུ་བསམ། མི་བྱེད་དགུ་བྱེད། བཏང་སར་མི་འགྲོ །བཞག་སར་མི་
སྡོད།༑ མི་སྲིད་པའི་ལས་དང་སྤྱོད་པ་སྣ་ཚོགས་པ་བྱེད། མི་ཤེས་པའི་
གཏམ་ངན་གྱིས་ཡུལ་ཐམས་ཅད་ཁྱབ་པར་བྱེད། ཅི་ཉེ་བ་བཞིན་དུ་
ཕན་ཚུན་དམེ་འཁྲུག་དང་སྡེ་འཁྲུག་རྣམས་བྱེད་ཅིང་། མཚོན་གྱི་
བསྐལ་པ་དར་བ་འོང་། རྟ་ལ་བསྟོད་བཀུར་བྱེད་ཅིང་། དམག་འཁྲུག་
དང་ཇག་རྒྱུ་དང་། མི་བདེ་ཞིང་མི་དགེ་བའི་ལས་ཐམས་ཅད་རྟ་རྨིག་
གིས་ཞབས་ནས་བཏང་དགོས་པས། རྟ་ལ་རྩིས་སུ་བྱས་ནས་ཐམས་
ཅད་མི་བདེ་འུར་ཅིང་འོང་བ་ཡིན། དེའི་དུས་སུ་རྒྱལ་པོ་བས་བློན་པོ་
དབང་ཆེ། རྒན་པོ་བས་གཞོན་ནུ་དབང་ཆེ། ཕ་བས་བུ་དབང་ཆེ།
( ༡༧༩བ)སྐྱེས་པ་བས་བུད་མེད་དབང་ཆེ། ཡུལ་ཐམས་ཅད་བུད་
མེད་ཀྱི་གཡོ་ཆེ་ཞིང་བུད་མེད་མགོ་མཐོ་ནས། བན་དེ་དང་བུད་མེད་
གཉིས་ཀྱི་འཁྲུག་གཞི་བཟུང་ནས་ཐམས་ཅད་གྱོད་རྩ་དང་ཕུང་བའི་
འདྲེ་ཆེན་པོ་བྱེད་པ་འབྱུང་ངོ༌། །དེའི་དུས་སུ་རྒྱལ་ཁྲིམས་གསེར་གྱི་
ཐག་པ་ཆད་ནས།རྒྱལ་ཁྲིམས་ཞིག་ཏུ་སོང་ཞིང་། འཇིག་རྟེན་ཀུན་ན་
གྲོག་མའི་གྲོང་ཁྱེར་གྱིས་རྡོ་ལེབ་བཀྱག་པ་བཞིན་དུ་འུར་ཟིང་ཀྱི་སོང་
བ་ཡིན་པ་རྣམས་ནི་རྒྱལ་ཁྲིམས་འཆུག་པ་ཡིན། ལོག་ལྟའི་བདུད་ཀྱི་ཁ་
འཕྱུར་བ་དང་། སངས་རྒྱས་ཀྱི་བསྟན་པའི་ཐ་མ་ལ་བབ་པ་དང་།
སྙིགས་མ་བདོ་བ་དང་། དེ་རྣམས་ཀྱི་རྟགས་ནི་དེ་ལྟར་བཤད་པ་དེ་
རྣམས་ཡིན། རྒྱས་པར་བཤད་པའི་ཚོད་མ་མཆིས། དེ་འདྲའི་ལས་སྤྱོད་
མཐོང་ན་སྤྲང་མོ་ང་ཡི་གློ་སྙིང་འདར། ཡིད་སེམས་འཁྲུག་པའི་མཆི་མ་
འབྱུང་༑ །སྣང་བ་གཡོ་ཞིང་ཡ་རེ་ང་། །བ་སྤུ་གཟིང་ཞིང་ལུས་ཀྱང་སྦྲིད།།

དེ་བས་བཤད་པའི་ཡིད་སེམས་རྨོངས། །ཅུང་ཟད་བཤད་པའི་ཚིག་
རྒྱུད་རྣམས། །མ་བརྗེད་ཡིད་ལ་འཇོག་པར་གྱིས། །མ་བཤད་སྙིང་གི་
དཀྱིལ་དུ་སྦོས་ཞིག་ཨང་། །ཞེས་གསུངས། བསོད་ནམས་རྒྱན་གྱིས་ཞུས་
པ་ལས། མ་འོངས་པའི་རྒྱལ་ཁྲིམས་འཆུག་པར་ལུང་བསྟན་པའི་ལེའུ་
སྟེ་དགུ་པའོ།། །།

བཅུ་པ། མ་འོངས་པར་ཆོས་ཁྲིམས་འཆུག་པ་ལུང་
བསྟན་པ་དང་ཡང་དག་བསྟན་པ་
རྒྱས་པའི་ལེའུ།
དེ་ནས་བ ཏུས་ཏེ་ཡང་བསོད་ནམས་རྒྱན་གྱིས་ཞུས་པ། མ་ཅིག་
ལགས༑ དེ་འདྲའི་རྒྱལ་ཁྲིམས་འཆུག་པའི་དུས་སུ། ཆོས་ཁྲིམས་ལའང་
ཅི་འདྲ་( ༡༨༠་ན)ཡོང་། ཆོས་ཁྲིམས་འཆུག་གམ་མི་འཆུག །ཆོས་ཀྱི་
དར་ཆ་གང་ལ་བྱས་པ་འོང་ལགས་སམ། ཞེས་ཞུས་སོ། །ཡང་མ་ཅིག་གི་
ཞལ་ནས། ཀྱེ་རིགས་ལྡན་ཕོ་མོ་ཀུན་ཉོན་དང༌། རྒྱལ་ཁྲིམས་འཆུག་
པའི་དུས་སུ། ཆོས་ཁྲིམས་ཡང་ཉམས་པའི་སྐབས་གཅིག་གིས་དེའི་
དུས་སུ་ཆོས་ཁྲིམས་ད་ལྟ་བས་ཀྱང་གསལ་བ་སངས་རྒྱས་ཀྱི་བསྟན་པ་
ཚུལ་བཞིན་སྐྱོང་བའི་དགེ་སློང་གཅིག་འབྱུང་སྟེ། བསྟན་པ་མར་
འགྲིབ་ལ་བབ་པས་ཡུན་རིང་པོར་མི་སྡོད། ནམ་མཁའི་འཇའ་བཞིན་
དུ་ཡལ་བར་གྱུར་པས། དེ་ནས་སངས་རྒྱས་ཀྱི་བསྟན་པ་མ་ནུབ་ཀྱི་
བར་དུ་བསྟན་པ་ལ་བྱ་བ་བྱེད་པར་ནུས་པ་ནི་མི་འབྱུང་ངོ་། །ཆོས་ཀྱི་
དར་ཆ་ནི་ཐོས་པའི་ཚིག་སྐམ་རྐྱང་པ་ལ་བྱས་ནས་རྩོད་པ་བྱེད་དོ།
འཁྲུག་པའི་གཞི་མར་གྱུར་ཅིང་། རྟགས་ཙམ་འཛིན་པའི་དུས་ཡིན་ནོ༎
ཞེས་གསུངས་སོ། །
ཡང་བསོད་ནམས་རྒྱན་གྱིས་ཞུས་པ། མ་ཅིག་ལགས། ཆོས་ཁྲིམས་
ཉམས་པའི་དུས་ཀྱི་བསྟན་པ་གསལ་བར་བྱེད་པའི་དགེ་སློང་དེ་གང་

ལགས༑ བསྟན་པ་གསལ་བ་དེ། ད་ལྟ་བས་ལྷག་གམ། སྔོན་བྱུང་ངམ་།
འདི་ནས་བཟུང་སྟེ་བསྟན་པ་དར་བར་བྱེད་པའི་དགེ་སློང་དེ་མ་བྱུང་
བར་དུ་བསྟན་པ་ལ་དར་ནུབ་འོངས་སམ། ཆོས་ཁྲིམས་འཆུག་ཅིང་
བསྟན་པ་ཉམས་པའི་རྟགས་ལ་ཅི་འདྲ་བ་འོང་ལགས། ཞེས་ཞུས་སོ། །
ཡང་མའི་ཞལ་ནས། སྦྱངས་པའི་ལས་སད་རིག་ལྡན་བསོད་ནམས་
རྒྱན༑ །པད་མའི་མདངས་( ༡༨༠་བ) ཅན་ཆགས་བྲལ་ཞི་དུལ་ཅན། །
ཡིད་འོང་བལྟ་སྡུག་སངས་རྒྱས་བསྟན་ལ་གུས། །དད་བརྩོན་ཤེས་རབ་
ལྡན་པའི་དྲི་བ་མཁས། །མ་ཡེངས་གུས་པས་ཉོན་དང་བུ་སློབ་ཀུན། །
གངས་ཅན་ཁྲོད་འདིར་སངས་རྒྱས་བསྟན་པ་འདི། །དར་ནུབ་འབྱུང་
ངོ་འདི་འདྲ་ཡིན་ནོ་བཤད་ཀྱིས་ཉོན། །སྔོན་བྱུང་དུས་སུ་དམ་ཆོས་
བོད་ཁམས་སྨག་རུམ་ལ། །དམུ་རྒྱུད་བོན་གྱི་བསྟན་པ་དར་བའི་ཚེ། །
སངས་རྒྱས་སྨན་བླའི་རྣམ་འཕྲུལ་རྒྱལ་པོ་ནི། །སྙན་བཙན་ཞེས་པ་ཆོས་
སྒྲ་སྒྲོག་པ་འབྱུང་། །དེ་ནས་བཟུང་སྟེ་ཡུན་རིང་དུས་གཅིག་ལ། །འཇིག་
རྟེན་དབང་ཕྱུག་དངོས་ཉིད་བོད་དུ་གདུལ་བྱའི་དོན། །མི་རུ་སྤྲུལ་ཏེ་
མི་དབང་རྒྱལ་པོ་ནི། །སྲོང་བཙན་སྒམ་པོ་ཞེས་བྱའི་རིགས་ལྡན་
འབྱུང་༑ །དམ་ཆོས་སེང་གེའི་སྒྲ་སྒྲོགས་དམུ་རྒྱུད་ཝ་ཚོགས་ཕམ་པར་
མཛད༑ །ཐུབ་བསྟན་སྲོལ་བཏོད་བོད་ཡུལ་མུན་པ་སེལ། །རྟེན་གསུམ་
ཕོ་བྲང་བཞེངས་སོགས་ལྷ་སྡེ་དཔག་མེད་བཙུགས། །འགྲོ་ལ་ཕན་ཕྱིར་
ཁྲིམས་ཀྱི་སྲོལ་རྣམས་བཏོད། །བོད་ཁམས་འགྲོ་བ་བདེ་ལ་བཀོད་
མཛད་ཕྱིར། །བསྟན་པ་ལྷག་པར་སྐྱོང་བའི་བོད་རྗེའི་བཙུན་མོ་གཉིས༎
རྒྱ་ནག་རྒྱལ་པོའི་མི་དབང་སྲས་མོ་ནི། །འཁོར་བའི་འཇིགས་སྐྱོབས་

སྒྲོལ་མའི་སྤྲུལ་པ་གཉིས། །སྨོན་ལམ་ལས་མཐུ་སྲོང་བཙན་ཆུང་མར་
བླངས་པའི་དུས། །སངས་རྒྱས་དངོས་ཉིད་མཚུངས་འདྲའི་གཟུགས་
སྐུའི་མཆོག  ཿ །འཛམ་གླིང་འགྲོ་བའི་གཙུག་གི་རྒྱན་གྱུར་པ། །
( ༡ ༨ ༡ ན)ཇོ་བོ་ཤཱཀྱས་གཙོ་བྱས་རྟེན་རྣམས་སྤྱན་དྲངས་ནས། །བོད་
ཡུལ་དབུས་བཞུགས་བསོད་ནམས་ཞིང་གྱུར་དང༌། །རྒྱ་གར་མཁས་
པའི་ལེགས་བཤད་བདུད་རྩིའི་ཆུ་རྒྱུན་གྱིས། །གངས་རིའི་ལྗོངས་ཀྱི་
འགྲོ་བའི་ཉོན་མོངས་དྲི་མ་འཁྲུད་པ་རྣམས། །དུས་དེར་འཛོམས་པའི་
ཐུབ་བསྟན་དར་རྒྱས་ལྷག་པར་བོད་དུ་འབྱུང་།།དེ་ནས་བཟུང་སྟེ་
ཡུན་རིང་བར་དུ་ནི། ། །སྣང་མཐའི་སྤྲུལ་པ་པད་འབྱུང་ལ་སོགས་ཏེ། །
མཁས་གྲུབ་དུ་མའི་ཚོགས་རྣམས་དཔག་མེད་དང༌། །རྒྱལ་བའི་རྣམ་
འཕྲུལ་བོད་རྒྱལ་འཛོམ་པའི་ཚེ། །བསྟན་པ་དར་རྒྱས་ཡུལ་རིང་བྱུང་
བའི་མཐར་སྐབས་ལ། །རྒྱ་ནག་མ་ཧཱ་ཡ་ནའི་སློབ་མ་ཞིག་གིས་ཆོས་
ལོག་སྟོན་པ། · ཤྲི་ཀ་མ་ལས་བཏུལ་ཅེས་སོ། །བདུད་སྤྲུལ་བོད་རྗེ་གླང་གི་
མཚན་ཅན་གྱིས། །བསྟན་པ་བདུན་ཅུ་ལོ་བར་བསྣུབས་པའི་སྟེང་། །
བསྟན་པའི་མེ་རོ་རྒྱ་ནག་ཕྱོགས་ནས་ཡར་ལྡང་བའི། ོ །བསྟན་པའི་
འདུལ་ཁྲིམས་དར་རྒྱས་དབུས་སུ་བྱུང་བ་དང་། །ང་ཉིད་བོད་ཡུལ་
ལབ་ཕྱིར་བྱུང་བར་གྱུར་པ་དང་། །རྟེན་འབྲེལ་འཛོམ་པའི་ད་ལྟ་བ་
བསྟན་པའི་དར་ཆ་འཛོམ་པ་སྟེ། །འདི་ནས་ཕྱིས་འབྱུང་ཡུན་རིང་
སྐབས་ཤིག་དུས། །བསྟན་པའི་བར་ཆད་མུན་སྐབས་ཤིག་འོང་སྟེ། །
སྔགས་ཆས་འཛིན་པའི་ཆོས་ལོག་དར་བར་འབྱུང༌། །འགྲོ་བ་དཔག་
མེད་ལོག་ལམ་སྦྱོར་བའི་ཚེ། །དེ་ཡི་གཉེན་པོ་རྒྱ་གར་ཡུལ་གྱི་དབུས་

ཉིད་དུ། །མཁས་པའི་གཙུག་རྒྱན་མཆོག་ཏུ་གྱུར་པ་ནི། །སྒྲོལ་མས་བྱིན་
རླབས་མར་( ༡༨ ༡ བ)མེ་མཛད་ཀྱི་མཚན་ཅན་ནི། །ཤཱཀྱའི་སྲོལ་
འཛིན་དགེ་སློང་བོད་དུ་བྱོན། །སྡེ་སྣོད་གསུམ་གྱི་ཉི་མ་མཁའ་ལ་ཤར། །
ཆོས་ལོག་མུན་པའི་དཔུང་རྣམས་བརླག་ནས་ནི། །བསྟན་པ་གསལ་
བྱེད་འདུལ་ཁྲིམས་སྡེ་རྣམས་བཙུགས། །ཆོས་ཁྲིམས་དར་ཞིང་བསྟན་
པ་ཡུན་རིང་རྒྱས་པའི་སྟེང༌། །ཅུང་ཟད་ཉམས་པའི་བར་སྐབས་བྱུང་
བ་ན། །ས་དཀར་ལོག་གིས་ནོར་ཐང་སྐྱ་མོ་དེ། །ཚངས་པའི་རིགས་ཅན་
ལྷ་ཡི་སྲས་ཀྱིས་བཟུང་། །ཞང་ཞུང་ཡུལ་རྣམས་ལྷ་སྡེ་བཙུད་པ་འོང་། །
རྟེན་གསུམ་ཕོ་བྲང་བསྟན་སྲུང་དེར་གནས་ཏེ། །འཇམ་དཔལ་རྣམ་
འཕྲུལ་ཟུང་བཞིས་འགྲོ་བ་འདྲེན། །ཁྱད་པར་ལྷག་པར་མི་གཡོའི་སྤྲུལ་
པ་ནི། །དཔལ་གྱི་མཚན་ཅན་མཚན་ལྡན་སྐྱེས་བུ་འབྱུང་། །མུ་སྟེགས་
བཏུལ་ནས་ཤཱཀྱའི་བསྟན་པ་རྒྱལ་བ་སྟེ། །བསྟན་བཅོས་ཉམས་པ་
གསོས་དང་བསྟན་པའི་བ་དན་ནམ་མཁར་འཕྱར། །བསྟན་པ་མི་ནུབ་
བསྟན་པའི་རྒྱལ་མཚན་འཛིན། །བསྟན་པའི་རྒྱལ་ཚབ་དམ་པ་དེ་འདྲ་
འབྱུང༌། །དེ་ནས་འགའ་ཞིག་འདས་པའི་ཡུན་རིང་དུས། །སྙིགས་མ་
རྩོད་པ་རྒྱས་པའི་དུས་བྱུང་ཚེ། །འདུལ་ཁྲིམས་འཆོལ་བའི་བསྟན་པ་
ཉམས་གྱུར་ཅིང་། །ཆོས་ཁྲིམས་མི་གཙང་ཉོན་མོངས་ཆགས་པའི་
དབང་དུ་འགྱུར། །ལོག་སྤྱོད་དམ་ཉམས་དཔག་མེད་འབྱུང་བའི་དུས་
ཉིད་དུ། །བུ་མོ་ཁྱོད་ཀྱིས་དྲིས་པའི་དགེ་སྦྱོང་དེ། །མ་འོངས་བསྐལ་
བཟང་སངས་རྒྱས་བདུན་པ་དེ། །ད་ལྟར་བྱང་ཆུབ་སེམས་དཔའི་
སྟོབས་ལྡན་མཆོག །སྙིང་སྟོབས་བསྐྱེད་པ་སྨོན་ལམ་དབང་གིས་ནི། །

སྙིགས་( ༡ ༨༢ན)དུས་ལོག་པར་སྤྱོད་ཚེ་བོད་ཀྱི་ཡུལ་དུ་བྱུང༌། །དགེ་
སྦྱོང་ཚུལ་འཛིན་གྲགས་པའི་མཚན་ཐོགས་ཏེ། །ལུང་རིགས་སེང་གེའི་
ང་རོ་རབ་བསྒྲགས་པས། ཁྲིམས་འཆལ་ལ་སོགས་སྤོབས་པ་ཟིལ་གྱིས་
གནོན༑ །ཁྲིམས་འཆལ་དཔག་མེད་ཡང་དག་ཁྲིམས་ལ་སྦྱོར། །ཐུབ་པ་
ཉིད་ཀྱི་སྲོལ་ལུགས་ཇི་བཞིན་མཚུངས་པ་ཡིས། །འདུལ་ཁྲིམས་སྲོལ་
བཏོད་སྟོན་པའི་ཆས་རྟགས་འཛིན།།ཁྱད་པར་ལྷག་པའི་བསྟན་པ་
གསལ་བྱེད་དགེ་སྦྱོང་མཆོག འ་ཡས་རྒྱུད་སྡེའི་ཚོགས་ལ་མངའ་
བརྙེས་པས། །རྒྱུད་སྡེ་རྒྱ་མཚོའི་དགོངས་པའི་བཅུད་ཕྱུངས་ནས། །དྲི་
མེད་གསུང་གི་འོད་ཟེར་དཔག་མེད་ཀྱིས།།མཐའ་ཡས་འགྲོ་བའི་
རྨོངས་མུན་སེལ་བར་བྱེད། །བསླབ་གསུམ་སྡེ་སྣོད་གསུམ་སོགས་
གཞུང་ལུགས་རྣམས། །ལྷག་པར་གསལ་བར་བྱེད་ཅིང་དོན་རྣམས་
མངོན་ཕྱུང་ནས། །གདུལ་བྱར་གྱུར་པའི་སྐལ་བ་ལྡན་རྣམས་ཚིམ་པར་
བྱེད༑ །སངས་རྒྱས་འཛམ་གླིང་དབུས་བྱོན་ཐོག་མར་ཆོས་འཁོར་
བསྐོར་བ་དང་། །མཚུངས་མེད་དགེ་སློང་འགྲན་ཟླ་བྲལ་བ་དེ་བྱུང་སྟེ། །
སྟོན་པ་ཡུན་རིང་མི་སྡོད་ནམ་མཁའི་གློག་ཙམ་མྱུར་དུ་ཡལ། །སངས་
རྒྱས་བསྟན་པའི་ཕྱི་དྲོ་མར་བབ་དུས་ཐུག་པས། །ལོག་རྟོག་བདུད་
རྣམས་ཁ་འཕྱུར་རྩོད་པ་རྒྱས་པར་འབྱུང༌། །དེ་དུས་རྒྱལ་ཁྲིམས་ཆོས་
ཁྲིམས་འཁྲུག་པ་དང་། །སྙིགས་མ་ལྔ་པོ་བདོ་བའི་དུས་ཡིན་པས། །ཆོས་
ཁྲིམས་འཆུག་རྟགས་( ༡ ༨ ༢བ)ཆོས་འཆད་སྟོན་པ་འདི་འདྲ་འབྱུང།།
གྲུབ་མཐའ་སྨྲ་སྐད་སྟོན་པ་འགའ་ཞིག་འབྱུང་བ་ཡི། །ཡིག་ནག་ཀློག་
པའི་ཚིག་སྐམ་མང་འབྲེལ་ཡང༌། །ཐེག་ཆེན་ལྟ་བའི་ཁྱད་པར་མ་ཤེས་

པའི༑ །བདག་འཛིན་འགོང་པོ་མ་ཐུལ་འཕེལ་གྱུར་པས། །ཚེ་འདིར་
ཞེན་པའི་སྙན་གྲགས་འདོད་པའི་ཕྱིར། །འཁོར་མང་བསྡུས་ནས་ཉན་
བཤད་བྱེད་མོས་ཀྱང་། །འདོད་པ་ཁོང་དུ་བཅུག་པའི་ཁེངས་སེམས་
རབ་ཏུ་རྒྱས། །རང་བས་མཁས་པའི་བདེན་པའི་ཚིག་མངའ་སྟེ། །རང་
གི་སྙིང་ལ་ཟུག་པའི་མཚང་ཆེ་ཁོང་ཁྲོ་འབར། །མཁས་པའི་བདེན་ཚིག་
བདེན་པར་མཐོང་ན་ཡང་། །རང་མཚང་ཡིན་ཕྱིར་བདེན་པའི་ཚིག་ལ་
སྨོད་བྱེད་ཅིང་། །གྲུབ་མཐའ་ལོག་པར་བཟུང་ནས་ཉོན་མོངས་འཕེལ་
བར་བྱེད། །རང་བས་ལྷག་པའི་བསོད་ནམས་བསགས་པ་གཞན། །ལྷུན་
གྱིས་གྲུབ་པའི་འཁོར་མང་ལོངས་སྤྱོད་འདུ་བ་མང་། །ལྷ་མིན་ལྷ་ཡི་
དཔལ་ལ་རྩོད་འདྲ་ཡི།  ཿ །ཕྲག་དོག་དབང་གིས་གཞི་མེད་གྲོས་ངན་
བསམ་ཡས་འདོགས། །སངས་རྒྱས་བསྟན་ལ་ཕྱོགས་རིས་བགོ་བཤའ་
བྱས༑ །དམ་པའི་ཆོས་ལ་བདག་འཛིན་ཐེའུ་བཏགས། །བདེར་གཤེགས་
སྐུ་ལ་ཕྱོགས་རིས་བླང་དོར་བྱས། །ནང་པའི་གྲུབ་མཐའ་བཟློག་ནས་
རྩོད་གཞི་བཟུང་། །དགེ་སློང་འདུལ་བ་འཛིན་པས་དམག་དཔོན་བྱེད༎
དགེ་ཚུལ་གོ་མཚོན་ཐོགས་ནས་འཐབ་ལ་བརྩོན། །གྲུབ་མཐའ་རྩོད་
པའི་ཆོས་སྐད་ཆེན་པོ་འདོན། །འཁྲུག་རྩོད་གོང་མའི་ཞབས་ཏོག་བྱས་
པར་( ༡ ༨༣ན)འདོད། །ཕྱོགས་ཆ་སྡུག་ཞེན་དམ་ཚིག་བསྲུང་སྐད་
།ཚིག་སྐམ་གྲངས་མང་འབྲེལ་བར་གྱུར་པ་ནི། །བསྟན་པ་འཛིན་
དང་བསྟན་པའི་སྲོག་ཤིང་ཡིན་ཟེར་ནས། །རྣམ་པར་འབྱེད་པའི་ཚིག
ལ་རབ་ཏུ་དགའ་གྱུར་པས། །ཐོས་པ་མང་པོ་བྱས་པའི་ཁེངས་སེམས་
ཀྱིས༑ །ནང་གི་བྱང་ཆུབ་སེམས་ཀྱང་རིང་དུ་སོང་བ་ཡི། །དད་དང་མོས་

གུས་ཞི་དུལ་གསུམ་དང་བྲལ་ནས་ནི། །ཕྲག་དོག་འགྲན་སེམས་བདག་
བསྐྱེད་དབང་དུ་གྱུར་པ་ཡི། །བསྟན་པ་གཅིག་པའི་མཁས་སློབ་གྲོགས་
མཆེད་དང་། །ཁྱད་པར་བུད་མེད་ཟབ་ལམ་མཐུན་པ་རྡོ་རྗེ་སྤུན་
རྣམས་དང། །གང་ཞིག་གང་གིས་སློབ་མར་གྱུར་པ་རྣམས། །མི་མཐུན་
རྩོད་དང་དགེ་འདུན་ནང་དམེ་བྱེད། །བསྟན་པའི་ནང་འགལ་དགོན་
སྡེ་འཆོལ་བུར་འགྲོ །བསྟན་པ་ཉམས་པའི་མི་ནག་སྲིད་དུ་བཀོལ། །
དམ་ཚིག་ཉམས་པས་མནའ་ཡི་འབྲེལ་བ་བཞག །གཏམ་མཐའ་ཟས་
དང་ནོར་གྱིས་སྒྲོགས་པ་དང་། །མི་སྡེ་ཡུལ་ཁམས་ཀུན་གྱིས་དཀྲུག་
ཤིང་བྱེད། །ཐམས་ཅད་མི་དགེ་འཁྲུག་པའི་ལས་ལ་སྦྱོར། །དེ་འདྲའི་
སྟོན་པ་འགའ་ཞིག་འབྱུང་བ་ཡིས། །ཁ་ནས་གསུང་རབ་དྲི་མེད་སིལ་
སིལ་སྨྲ། །སེམས་ལ་འདོད་སྲེད་མེ་དཔུང་རབ་ཏུ་འབར། །ལུས་ལ་
འདུལ་བའི་ཆ་རྟགས་འཛིན། །རེས་འགའ་མི་ནག་དམག་དཔོན་བྱེད། །
རེས་འགའ་བཙུན་པའི་དམག་དཔོན་བྱེད། །རེས་འགའ་དཔོན་སྐྱའི་
དཔུང་གྲོགས་བྱེད། །རེས་འགའ་( ༡༨༣བ)བཤད་ཉན་སློབ་དཔོན་
བྱེད༑ །རེས་འགའ་དགོན་སྡེའི་ཚོགས་དཔོན་བྱེད། །རེས་འགའ་ཕ་ཚན་
མགོ་འདོན་བྱེད། །རེས་འགའ་ཚེ་འདས་འདྲེན་སྟོན་བྱེད། །རེས་འགའ་
ནད་པའི་སྔས་སྲུང་བྱེད། །རེས་འགའ་ཞལ་ལྕེའི་བཅད་གྲལ་བྱེད། །
རེས་འགའ་གྲོང་ཆོག་དམུ་སྣ་འདེད།།རེས་འགའ་རྨོ་བཀོལ་ལས་
དཔོན་བྱེད། །རེས་འགའ་ཚོང་དཔོན་ཟང་ཟིང་གཉེར། །རེས་འགའ་
བརྐུ་སློང་དཔོན་པོ་བྱེད། །རེས་འགའ་ཟོག་ཆོས་བསོག་འཇོག་བྱེད། །
རེས་འགའ་ལུང་བསྒྲོགས་སྒྲུབ་པ་བྱེད་ལ་བརྩོན། །རེས་འགའ་བླ་མེད་

སྔགས་ཆེན་ཐེག་པ་སྟེ། །མི་ནག་ཕོ་མོ་ཟས་དང་ནོར་ལ་བཙོང༌། །རྙེད་
པ་འདོད་ཕྱིར་ཟས་ནོར་བྱིན་པ་དགའ།།སྔགས་འདོན་གཏོར་མའི་
ལས་ལ་ཅུང་ཟད་བརྩོན། །མཐུ་ཆེན་དགྲ་བོ་གསོད་པར་སྙད་པ་དང་། །
འདྲེ་གདོན་ཐུལ་སྙམ་དྲེགས་པས་རབ་ཏུ་ཁེངས། །དེ་འདྲའི་སྟོན་པ་
འགའ་ཞིག་འབྱུང་བའི་དུས། །ཆོས་ཁྲིམས་ཉམས་རྟགས་ཡིན་ནོ་རིག་
ལྡན་ཀུན། །དེ་དུས་བཙུན་པ་རྣམས་ཀྱི་སྤྱོད་ལམ་འདི་འདྲ་བྱེད། །
མཁན་སློབ་སྤྱན་སྔར་ཁས་བླངས་ནས།།བཅས་སོགས་སྡོམ་ཁྲིམས་
བསྲུང་བར་དམ་བཅས་ཤིང་། །རབ་དུ་བྱུང་བར་ཆས་རྟགས་འཛིན་
པར་བྱས་མོད་ཀྱང་། །ལུས་ལ་བརྟག་ན་རབ་བྱུང་གཟུགས། །སེམས་ལ་
བརྟག་ན་སྨྱོན་པ་ཉིད་དང་མཚུངས། །སྤྱོད་ལམ་བརྟགས་ན་ཐ་མལ་མི་
ནག་པ། །བྱ་བྱེད་བརྟག་ན་ཨརྦ་ཉིད་དང་མཚུངས་པ་ཡི། །སེར་གོས་
འཛིན་པའི་བཙུན་པའི་གཟུཊ་བརྙན་འགའ་ཞིག་གིས། །( ༡༨༤ན)
སྲོག་གཅོད་ལ་སོགས་ལུས་ངག་ཡིད་གསུམ་མི་བཙུན་ཞིང་། ། །ཉེས་པའི་
རྩ་བ་མྱོས་བྱེད་ཆང་ལ་བག་མེད་སྤྱོད། །ཆོས་སྤྱོད་དགེ་བའི་ཕྱོགས་
རྣམས་ཚར་བཅད་ནས། །བསྟོད་བཀུར་སྙན་པ་གང་ཆེ་འགྲན། །ནོར་
ལུག་འཚོ་སྐྱོང་ལ་སོགས་འཇིག་རྟེན་དོན་གཉེར་དང་། །རྨོ་རྐོ་སོ་ནམ་
ལ་སོགས་ཁུར་བཀལ་ལས་སྤྱོད་དང༌།།ཚོང་དང་བུན་སྙེད་བྲེ་སྲང་
བསྒྱུར་ལ་བརྩོན། །མགུལ་དུ་དར་དང་མཛེས་པའི་རྒྱན་ཆ་རྣམས། །
ལུས་ལ་ཐོག་ནས་གླུ་དང་གར་བྱེད་དང༌། །རོལ་རྩེད་དཔག་མེད་སྤྱོད་
ལ་རབ་ཏུ་བརྩོན། །དཀོན་མཆོག་གསུམ་ལ་རྒྱབ་ཕྱོགས་རིང་དུ་དོར། །
ཟས་ནོར་ཟོག་ལ་ཞེན་ཅིང་བློ་ཕུགས་གཏད།།གཡོ་སྒྱུ་ཐབས་ཀྱིས་

སེམས་ཅན་དམ་པ་བསླུ། །མཁན་སློབ་ཆོས་གྲོགས་རྒྱང་ནས་རིང་དུ་
སྤངས༑ །རི་ཁྲོད་དགོན་པ་དུས་ཚིག་མི་འདུག་ནས། །ཡུལ་བའི་གྲོང་དུ་
ཁྱི་འཁྱམ་བཞིན་དུ་ཉུག །ཁྱིམ་པ་རྣམས་ལ་ཡིད་སྨོན་བྱེད་ཅིང་བརྩེ། །
སྡེ་ཚན་ཤ་ཉེའི་དཔུང་རོགས་བྱེད་ལ་རེམ། །དགེ་ལ་བརྩོན་པའི་ཆོས་
གྲོགས་དོར་ནས་སུ། །ཁྱིམ་པ་རྣམས་ལ་འབྲེལ་ཚད་གཉེན་པོར་ཚོལ། །
ཕ་མ་རྒན་རྒོན་སྲི་ཞུ་སྤངས་ནས་ནི། །བུད་མེད་ཨ་སྲུའི་ཁོལ་པོ་བྱེད་ལ་
གུས༑ །སེར་གོས་སྟེང་དུ་གོ་ཁྲབ་གྱོན། །རྣོ་མཚོན་ཐོགས་ནས་དམག་
སྣར་རྒྱུག །དཔའ་བོ་རྒོད་པའི་བཙུན་པ་སྐད་པོར་སྨྲ །འཁྲུག་པ་མང་
པོའི་གཞི་མ་བཟུང༌། །དམ་ཆོས་ཕྱིར་དུ་ཅུང་ཟད་བཟོད་མི་ནུས། །མི་
དགེའི་ཕྱོགས་ལ་སྙིང་( ༡ ༨ ༤བ) རུས་སྡུག་བསྲན་ཆེ། །ཚེ་གཅིག་འཆི་
སེམས་སྐད་ཅིག་མི་དྲན་རྟག་ཏུ་བཟུང་།།ལུས་སྲོག་ལྟོས་མེད་ཚེ་
འདིའི་དོན་དུ་གཏོང་། །བསླབ་ཁྲིམས་བསྲུང་ལ་གླེད་ལ་ཆེ་བར་ངེས། །
བག་མེད་སྤྱོད་ལ་ཡུ་བ་ཤིན་ཏུ་བཟང་། །དམ་པའི་ཆོས་ཕྱིར་བློ་ནི་
འགྱུར་ལྡོག་མང་། །ཆགས་སྡང་ཕྱིར་ན་བློ་སྣ་རབ་ཏུ་བརྟན། །དགེ་བཅུ་
སྤྱོད་ལ་ལེ་ལོ་ཕྱི་བཤོལ་བྱེད། །ཆོས་མིན་ཕྱིར་ལ་བརྩོན་འགྲུས་མྱུར་དུ་
བརྩོན༑ །དགེ་འདུན་སྤྱི་ནོར་རློམ་པས་འཕྲོགས་ནས་ནི། །མི་ནག་ཕོ་མོ་
གཞན་གསོས་ནས། །སྙན་གྲགས་ཕྱིར་དུ་ཁེ་དང་འབྲེལ་འདོད་པས།
ཟས་ནོར་གཏོང་བའི་སེམས་སྟོབས་ཆེ་བར་མོད། །སེར་གོས་མཆོད་ཆ་
རྟེན་གཅིག་པོ། །ཟོག་ལ་བཙོང་ནས་གསོག་འཇོག་བྱེད། །བསླབ་པའི་
བཅས་མཚམས་ཡལ་བར་བོར། །སྐུ་གླ་ལོག་འཚོའི་ནོར་ཟས་སྒྲུབ། །
ཟས་གོས་གཉིས་ཀྱིས་རང་ལུས་མནར་བྱེད་ཅིང་། །ཕྱི་རོལ་འབྲེལ་མེད་

བུད་མེད་གསོ། །བློ་ཡི་བྱས་ན་ཉོན་མོངས་གླེང་གཞིས་ལྷག་པར་སྨྲ། །
ཡིད་ལ་དུག་ལྔ་རྒྱུན་དུ་སེམས་པར་བྱེད། །ལུས་ལ་ཁྱིམ་པའི་གོས་ཀྱིས་
དཀྲིས༑ །བུད་མེད་མཐོང་ན་འཁྲིག་ཚིག་སྨྲ། །མཁས་བཙུན་མཐོང་ན་
ཟུར་འགྲོས་བྱེད། །དམ་ཉམས་མཐོང་ན་དགའ་བ་བྱེད། །མ་སྲིང་
མཐོང་ན་ཁྲོ་ལ་འཁྲུག །མཛེས་མ་གཞན་ཞིག་མཐོང་ན་འཛུམ་གྱིས་
བསུ༑ །དེ་ལྟ་བུའི་རབ་བྱུང་སྐད་པར་སྨྲ་བ་དེ། །ཉི་མའི་གོང་དུ་རབ་
བྱུང་གཟུགས། །ཟླ་བའི་འོད་ལ་མི་ནག་དེ་ཉིད་ཡིན། །དགོན་པར་
གནས་(༡༨༥ན)ཚེ་རབ་བྱུང་གཟུགས། །ཡུལ་དུ་ཕྱིན་ཚེ་མི་ནག་དེ་
ཉིད་ཡིན། །ཆོས་སྤྱོད་གྲལ་ལ་གནས་ཚེ་རབ་བྱུང་གཟུགས། །གཞན་དུ་
ཕྱིན་ཚེ་མི་ནག་དེ་ཉིད་ཡིན།།དབེན་པའི་གནས་སུ་རབ་བྱུང་
གཟུགས༑ །ཚོང་འདུས་ཕྱིན་ཚེ་མི་ནག་དེ་ཉིད་ཡིན། །གཞན་སྣང་ངོ་
བོར་རབ་ཏུ་བྱུང་བའི་གཟུགས། །རང་སྣང་བརྟག་ཚེ་མི་ནག་དེ་ཉིད་
ཡིན༑ །མི་རྣམས་མིག་སྔར་རབ་ཏུ་བྱུང་བའི་གཟུགས། །སངས་རྒྱས་
བྱང་སེམས་སྤྱན་སྔར་མི་ནག་དེ་ཉིད་ཡིན། །མི་ནག་སྔོན་དུ་རབ་བྱུང་
གཟུགས༑ །བཤེས་གཉེན་མདུན་དུ་མི་ནག་དེ་ཉིད་ཡིན། །གཟུགས་ཅན་
ངོ་བོར་རབ་དུ་བྱུང་བའི་གཟུགས། །གཟུགས་མེད་ངོ་བོར་དམ་ཉམས་
ཉིད་དུ་མཐོང་། །གོས་ལ་བརྟག་ན་བསྟན་བསྲུང་ཐམས་ཅད་དགའ། །
སངས་རྒྱས་བསྟན་པ་གནས་སར་ངེས། །ལུས་ལ་བརྟག་ན་བུད་མེད་
དགའ༑ །གཞན་ཡང་ཉེས་པ་གསུམ་དང་ལྡན། །ངག་ལ་བརྟག་ན་ཅོལ་
ཆུང་དགའ། །གཞན་ཡང་ཉེས་པ་བཞི་དང་ལྡན། །སེམས་ལ་བརྟག་ན་
འགོང་པོ་དགའ། །གཞན་ཡང་ཉེས་པ་གསུམ་དང་ལྡན། །དེ་ཡི་རྩ་བ་ཅི་

ལས་བྱུང་ངམ་སྙམ། །འདུལ་སོགས་སྡེ་སྣོད་མ་མཐོང་དང༌། །བརྩོན་
འགྲུས་མེད་པའི་ལེ་ལོའི་དབང་གྱུར་པས། །སྡོམ་ཁྲིམས་ངོས་འཛིན་མི་
ཤེས་ནས། །བསླབ་གསུམ་ཡོན་ཏན་མར་འགྲིབ་པས། ། སྡོམ་གསུམ་
ཉམས་པས་དུག་གསུམ་འཕེལ་བར་འགྱུར། །དེ་འདྲའི་སེར་གཟུགས་
ས་སྟེང་གང་བའི་དུས། །དེར་( ༡༨༥བ)སྐྱེས་ཀྱི་སེམས་ཅན་དཔག་
མེད་རྣམས། །སྐྱབས་དགོན་བྲལ་བས་སྐལ་བ་དམན། །ཉོན་མོངས་
འཕེལ་བའི་མགོ་ནོན་དཀའ། །འབྲས་བུ་ངན་སོང་སྡུག་བསྔལ་བཟོད་
གླགས་མེད། །དུས་མཐའི་སེམས་ཅན་ལས་ཀྱིས་མནར་བ་ལ། །བསྟན་
དར་སྐྱབ་སྲུང་ནུས་པར་དཀའ། །དུས་གསུས་སངས་རྒྱས་རྣམས་ཀྱི་
མཐུ་རྩལ་སྡུག །བྱམས་སེམས་རྣམས་ཀྱི་སྤྱན་ཆབ་ཤོར། །རང་རྒྱལ་
རྣམས་ཀྱི་ཆོས་ཉིད་འཆོར། །ཉན་ཐོས་རྣམས་ཀྱང་སྐྲག་པ་སྐྱེ། །བསྟན་
སྲུང་རྣམས་ཀྱི་ནུས་པ་ཉམས། །དཀར་ཕྱོགས་སྐྱོང་རྣམས་མགོ་འཕང་
དམའ༑ །ནག་ཕྱོགས་སྐྱོང་རྣམས་ཁ་ལོ་འཕྱུར། །བདུད་རྣམས་བར་ཆོད་
ཐམས་ཅད་རབ་ཏུ་འཕེལ་གྱུར་པས། །འཇིག་རྟེན་ཐམས་ཅད་མི་དགེ་
གང་བའི་ཚེ། །ཐུབ་པའི་བསྟན་ལས་བཟློག་པའི་ཆོས། །གང་གིས་སྤྱོད་
དང་ཆོས་མིན་བྱེད་རྣམས་ཀྱི། །བསྟན་པ་བདུད་ཀྱིས་སྲུང་བའི་རྒྱས་
པར་འགྱུར། །དེ་ཚེ་ཐུབ་པའི་དགེ་སྦྱོང་འདུལ་ཁྲིམས་ཉམས། །དགེ་
སློང་ཐུབ་བསྟན་ངེས་པར་སྲུང་བ་ནི། །རྣམ་པར་དག་པ་གཅིག་ཙམ་
ཡོད་གྱུར་ཀྱང་། །དེ་ཡི་དགེ་དང་ལྷག་བསམ་རྣམ་དག་ལ། །བདུད་
རྣམས་བར་ཆོད་བྱེད་པར་དབང་ཆེ་བས། །དགེ་སྦྱོང་གཏེར་སྲུང་དེ་
དག་ནི། །ཚེ་ཐུང་ལོངས་སྤྱོད་ཆུང་ལ་ནད་རྐྱེན་མང་། །ཤིན་ཏུ་ཉམ་

ཐག་རབ་ཏུ་མནར་བར་འགྱུར། །དེ་འདྲའི་དུས་ཤིག་འབྱུང་བར་གྱུར་
པའི་ཚེ། །ཤཱཀྱའི་བསྟན་པ་ཉམས་པའི་སྔ་ལྟས་ཡིན། །ཆོས་ཁྲིམས་
འཆུག་པའི་འཆུག་རྟགས་དེ་འདྲ་འབྱུང༌། །ཀྱི་ཧུད་དེ་ཉིད་དུས་དང་
དེ་ཡི་( ༡༨༦ན)ཚེ་ཉིད་དུ། །སངས་རྒྱས་བསྟན་པ་ཉི་མ་ནུབ་པའི་
འོད་བཞིན་ཉམས། །ལོག་སྤྱོད་བདུད་ནི་དབྱར་གྱི་སྤྲིན་རླངས་བཞིན་
དུ་ལྡང་། །འདུལ་ཁྲིམས་རྣམ་དག་དགུན་སྒང་མེ་ཏོག་བཞིན་དུ་
དཀོན༑ །ཁྲིམས་འཆལ་སོས་ཀའི་འབུ་སྦྲང་བས་ཀྱང་མང་། །དམ་ཆོས་
སྙིང་ནས་བསྒྲུབ་པའི་སྐྱེས་བུ་དམ་པ་ནི། །ཉིན་མོའི་རྒྱུ་སྐར་བས་ཀྱང་
ཤིན་ཏུ་དཀོན། །དམ་ཆོས་བཙོངས་ནས་ཟང་ཟིང་གཉེར་བའི་གང་
ཟག་ནི། །སྤྲིན་མེད་མཚན་མོའི་སྐར་མ་བས་ཀྱང་མང༌། །གཏོང་ལེན་
ངེས་པར་ནུས་པའི་བྱམས་སེམས་དམ་པ་ནི། །མཐའ་འཁོབ་ཡུལ་གྱི་
ཡིད་བཞིན་ནོར་བུ་ལྟ་བུ་དཀོན། རང་དོན་ཕྱིར་དུ་གཞན་ཕན་སེམས་
པས་འདོད་པའི་གང་ཟག་ནི།།མང་ཡུལ་གུང་ཐང་གི་གྲམ་པ་བས་
ཀྱང་མང་། །བསྐྱེད་རྫོགས་སྲོལ་ཞུགས་སྨིན་གྲོལ་མཐར་ཕྱིན་སྔགས་པ་
ནི༑ །ཨུ་དུམ་ཝ་རའི་མེ་ཏོག་ཇི་བཞིན་དེ་བས་ཀྱང་ནི་ཤིན་ཏུ་དཀོན། །
གསང་སྔགས་གཅལ་དང་འཆོལ་དང་ཚིག་ཐོབ་དམ་ཉམས་སྔགས་པ་
ནི༑ །དབྱར་ཀའི་སྔོ་སྣུམ་ཇི་བཞིན་དེ་བས་ཀྱང་ནི་ཤིན་ཏུ་མང་། །མན་
ངག་སྲོལ་ཞུགས་རླུང་སེམས་དབང་ཐོབ་བདེན་མཐོང་སྒོམ་ཆེན་ནི། །
རྣམ་རྒྱལ་ཨ་རུ་ར་ནི་ཇི་བཞིན་དེ་བས་ཀྱང་ནི་ཤིན་ཏུ་དཀོན། །མན་
ངག་མེད་ཅིང་བརྩོན་འགྲུས་སྤངས་དང་ཧར་པོ་གཡེང་བའི་སྒོམ་ཆེན་
ནི༑ །སྒྲག་ལུང་གི་རྔ་འབྲས་ཇི་བཞིན་དེ་བས་ཀྱང་ནི་ཤིན་ཏུ་མང་།

དམ་ཆོས་རྩ་བ་དོར་ནས་( ༡ ༨༦བ) ཡལ་ག་ཕྲ་མོ་དེད་ནས་ཀྱང་། །
འཁོར་བའི་རྩ་བ་འབྱིན་པར་རབ་ཏུ་དཀའ་བ་ཡིས། །དེ་འདྲའི་ཆོས་
ལུགས་ཆལ་ཆོལ་སྣ་ཚོགས་འབྱུང་བ་ནི། །ཆོས་ཁྲིམས་འཆུག་པའི་
འཆུག་རྟགས་ཡིན་ནོ་རིག་ལྡན་ཀུན། །ལྷག་པར་ཆོས་ཁྲིམས་འཆུག་པ་
འདི་འདྲ་འབྱུང༌། །ཐུབ་པའི་བསྟན་ལ་འགལ་བྱེད་གང་ཟག་ནི། །འདི་
འདྲ་འབྱུང་ལ་གཉིས་སུ་གདའ་སྟེ་ཁྱད་པར་ཆེ། །ཤཱཀྱའི་བསྟན་པའི་
ཆོས་རྟགས་མི་འཛིན་ནས། །རལ་པའི་ཅོད་པཎ་གོས་དཀར་མེ་ལོང་
རྒྱན་ཕྲེང་ཐོགས་པ་འབྱུང་བ་ལ་གཉིས་ཏེ། གཅིག་ནི་བསྟན་པའི་ཆད་
རྟགས་དང་མི་མཐུན་ཀྱང་། འཕགས་པ་སྤྱན་རས་གཟིགས་ཀྱི་བྱིན་
རླབས་འཇུག་པའི་གང་ཟག་ཡིན་པས་སེམས་ཅན་ལ་ཕན་ཐོགས་པ་
འབྱུང་གསུངས། གཅིག་ནི་བསླུ་བ་ཅན་ཡིན་པ་དང་ཆ་ལུགས་འདྲ་
ཡང་གང་ཟག་མི་འདྲ་བའི་ཁྱད་པར་གཉིས་ཡོད་པས་ཁྱད་པར་ཆེ་
བའི་དོན་དེ་ཡིན་ནོ་དཔལ་ལྡན་ལ་གསུངས་སོ། །དཔལ་ལྡན་རྒྱན་གྱིས་
ཞུས་པའོ། །ཁྱིམ་པའི་ཆས་རྟགས་མ་སྤངས་རྣལ་འབྱོར་ཞེས་པའི་ཆོས་
སྟོན་ནི། རལ་པའི་ཅོད་པན་རྒྱན་ཕྲེང་ཐོགས་དང་གླུ་གར་རོལ་མོ་
བརྩོན།༑ །ཆང་དང་དུས་མིན་བཟའ་སོགས་འཁྲིག་ཚིག་ཆོས་སུ་སྨྲ། །
བག་མེད་སྤྱོད་དང་ལོག་ཤེས་དབང་གིས་མི་ནག་སྡུད་བྱེད་ཅིང༌། །བླ་
མེད་རྡོ་རྗེ་ཐེག་པའི་ཉེ་ལམ་ཟབ་ཆོས་ངས་བསྟན་པའི། །འབད་མེད་
གྲོལ་དང་བརྩོན་ཐབས་སངས་རྒྱས་འདི་ཡིན་ནོ། །ཞེས་པར་
( ༡༨༧ན)སྨྲས་ནས་བསོད་ནམས་ཟད་པའི་སྐྱེ་བོ་འགའ་ཞིག་གིས་
ནི༑ །བསླུས་ནས་ལོག་པའི་ལམ་ལ་སྦྱོར་བའི་གང་ཟག་དེས། ཐུབ་

བསྟན་འཛིན་དང་བསྟན་པའི་ཁྲིམས་སྲོལ་མཐོང་བ་ལ། །དགྲར་
འཛིན་ཡང་བྲེད་ཅིང་ཞུམ་ཞིང་འཇུག་བྱེད་ཅིང་། །དེ་འདྲའི་ལོག་སྤྱོད་
གང་ཟག་འགའ་ཞིག་འབྱུང་བ་ནི། །ཁྱད་པར་ཆོས་ཁྲིམས་འཆུག་
རྟགས་ཡིན་ནོ་རིག་ལྡན་ཀུན། །དེ་བས་ཆོས་ཁྲིམས་འཆུག་རྟགས་མང་
དུ་འབྱུང་མོད་ཀྱང་། །རྒྱས་པར་བཤད་པས་ལངས་པར་འགྱུར་བ་
དཀའ་བ་ཡིན། །ཚིག་ཉུང་དོན་འདུས་གོ་བདེ་འདི་ཡིད་ལ་ཟུངས་དང་
བུ་སློབ་ཀུན། །ལར་བསྟན་པའི་ཕྱི་དྲོ་ཆོས་ཁྲིམས་འཆུག་རྟགས་དེ་ལ་
སེམས་པ་ན། །ལུས་ཤ་རུས་སོ་སོར་སྐྱེ་བའི་སྐྲག་སྔངས་རབ་ཏུ་སྐྱེ། །
ཡིད་སེམས་འཁྲུག་པས་གདོང་གི་མཆི་མ་ཁྲག་ཏུ་འབྱུང་མོད་ཀྱང་།
སྤྲང་མོ་བདག་ལ་བྱ་བློ་ཅི་ཡང་མེད་དོ་ཀྱི་ཧུད་བུ་སློབ་ཀུན། །སོམས་
དང་རེམས་ཤིག་དམ་ཆོས་སྙིང་ནས་བསྒྲུབ་ཅིག་བུ་སློབ་ཀུན། །བུ་མོ་
བསོད་ནམས་རྒྱན་གྱིས་དྲིས་པའི་ལན་བཏབ་པ་དེ་ཡིན་ནོ།།ཞེས་
ཡང་བསོད་ནམས་རྒྱན་གྱིས་ཞུས་པ། ཀྱེ་མ་ཅིག་ལགས། རང་རེ་
གསུངས༑
གངས་ཅན་པ་འདི་ལ་ཐོག་མར་དམ་པའི་ཆོས་དར་བ་ནས་བཟུང་སྟེ།
ཕྱིས་ཆོས་ཁྲིམས་འཆུག་པའི་བར་གྱི་བསྟན་པ་གསལ་འགྲིབ་ལ། སྔོན་
བྱུང་བ་དང་( ༡ ༨ ༧བ)ཕྱིས་འབྱུང་བ་རྣམས་གསལ་པོར་གསུངས་
པ་ངོ་མཚར་ཆེ་བ་ལགས་སོ། །ཆོས་ཁྲིམས་འཆུག་པའི་དུས་སུ་བསྟན་
པ་གསལ་བར་བྱེད་པའི་དགེ་སློང་གྲགས་པའི་མཚན་ཅན་དེ། སྔར་
རྒྱལ་ཁྲིམས་འཆུག་ཚུལ་གསུངས་པའི་སྐབས་སུ་ཡང་བསྟན་པ་གསལ་
བྱེད་དགེ་སློང་གཅིག་འབྱུང་གསུངས་པ་དེ་གྲགས་པའི་མཚན་ཅན་

འདིར་གསུངས་པ་དེ་ཡིན་ནམ། གྲགས་པའི་མཚན་ཅན་ལས་གཞན་
ཞིག་ཡིན་ནམ་ལགས། ཆོས་ཁྲིམས་འཆུག་པའི་དུས་ལ། རང་རེའི་ཆོས་
ལུགས་འཛིན་པ་ཡོད་དམ། ཡོད་ན་ད་ལྟ་བས་ཉམས་སམ། མི་ཉམས་
པར་ཡོད་པར་ལགས་སམ། ཇི་ལྟར་འོང་བ་རྣམས་གསུང་བར་འཚལ།
ཞེས་ཞུས་ཏེ། མ་ཅིག་ཞལ་འཛུམ་པ་མཛད་ནས་གསུངས། བུ་མོ་ཁྱོད་
དྲི་བ་ལ་ཧ་ཅང་རེམ་ཞིང་། ཁྱད་པར་ཡང་སྙིགས་དུས་བསྟན་པ་ལ་བྱ་
བ་བྱེད་པར་ནུས་པའི་དགེ་སློང་དེའི་དྲི་བ་ལ་ནན་ཏན་ཆེ་བར་གདའ་
སྟེ༑ དེ་ལེགས་སོ་དེ་བས་བུ་མོ་ཁྱོད་དྲི་བ་ལ་ནན་ཏན་ཆེ་བ་དེ། སངས་
རྒྱས་ཀྱི་བསྟན་པ་ལ་གུས་པ་ཡིན་པས་ཉོན་དང་། རྒྱལ་ཁྲིམས་འཆུག་
པའི་སྐབས་སུ་སངས་རྒྱས་ཀྱི་བསྟན་པ་གསལ་བར་བྱེད་པའི་དགེ་
སློང་གཅིག་འབྱུང་བྱས་པ་དེ། ད་ལྟ་བཤད་པའི་དགེ་སློང་གྲགས་པའི་
མཚན་ཐོགས་པ་འདི་ཡིན། དགེ་སློང་དེ་དག་གིས་བསྟན་པ་ལ་འཆོལ་
བ་མང་དུ་འབྱུང་བ་རྣམས་ཚར་བཅད་ཅིང་།( ༡༨༨ན)ཡང་དག་
པའི་དོན་དང་བསྟན་པ་རྣམ་དག་གི་ཁྲིམས་སྲོལ་བཏོད་པ་ནི། འཛམ་
བུ་གླིང་དུ་ཐུབ་པ་ཐོག་མར་ཆོས་འཁོར་བསྐོར་བ་དང༌། སྙིགས་དུས་
བོད་དུ་དགེ་སློང་གྲགས་པའི་མཚན་ཅན་བྱུང་ནས་ཆོས་ཀྱི་སྲོལ་
བཏོད་པ་ནི་མཚུངས་ཏེ། འོན་ཀྱང་སངས་རྒྱས་ཀྱི་བསྟན་པ་མར་ཕྱི་དྲོ་
དགོང་མོ་ལ་ཐུག་པས་བདུད་ཐམས་ཅད་ཁ་འཕྱུར་བའི་སྟོབས་ཀྱིས་
བསྟན་པའི་དར་ཆ་མྱུར་དུ་ཡལ་ཏེ་སྨག་ཏུ་གློག་འགྱུ་བ་ཙམ་ལས་མི་
འོང་སྟེ། ཆད་པ་ནི་མ་ཡིན་ལ། བསྟན་པ་འདི་ལ་འཇིག་རྟེན་ན་གསར་
འབྱུང་བའི་དོད་ཙམ་གྱི་རྒྱུ་མཚན། ཐུབ་པའི་བསྟན་པ་གནས་ཀྱི་བར་

་
དུ་ཡོད་ཅིང་། ཆད་པར་མི་འགྱུར་རོ། །དགེ་སློང་དེ་དག་དང་ཐུག་པའི་
སེམས་ཅན་གང་དག་རྣམས་ནི་དམུ་རྒོད་བོད་དུ་བསྟན་པའི་མཐར་
སྐྱེས་ཀྱང་དོན་ཆེར་འགྲུབ་པ་ཡིན་ནོ། །ཐུབ་པ་ཉིད་ཀྱིས་ཞབས་ཀྱི་མ་
བཅག་པའི་བོད་སྨག་རུམ་དུ་སྙིགས་མར་སྐྱེས་པའི་སེམས་ཅན་རྣམས་
བསོད་ནམས་ཟད་པ་ཡིན་ཀྱང༌། །དགེ་སློང་གྲགས་པའི་མཚན་ཐོགས་
པ་འབྱུང་བ་དང་། གཞན་ཡང་དེ་བས་ཅུང་ཟད་སྔོན་བྱུང་དུས་སུ། །
བྱམས་པའི་རྒྱལ་ཚབ་དམ་པ་དེ་ཉིད་བོད་དུ་འབྱུང་སྟེ། རྒྱལ་བའི་
མཚན་ཐོགས་པ་དང་། འདི་གཉིས་ནི་བྱང་ཆུབ་སེམས་དཔའ་སེམས་
དཔའ་ཆེན་པོ་ཡིན་པས། འདི་གཉིས་དང་ཁ་གང་དུ་ཐུག་པའི་སེམས་
ཅན་དེ་དག་ནི་སྙིགས་དུས་བོད་དུ་སྐྱེས་ཀྱང་བསོད་ནམས་ཀྱི་ཚོགས་
བསགས་ཆེ་རབས་ཏུ་( ༡༨༨བ) གདའ། འདི་གཉིས་ཀྱི་ཡོན་ཏན་
བརྗོད་ནས་མཐས་ཡས་པ་རྙེད་པ་ནི་དཀའ་སྟེ་འདུག་གོ །དེ་ཡང་དགེ་
སློང་གྲགས་པའི་མཚན་ཅན་ནི་སྐྱེ་བ་བོད་དུ་དེ་བས་མི་བཞེས་ལ།
རྒྱལ་བའི་མཚན་ཅན་ནི་སྐྱེ་བ་ཐོག་མ་ཡིན་ལ་འདིའི་སྐྱེ་བ་ཕྱི་འབྱུང་
ནི་མཁྱེན་པ་གསུམ་དང་ལྡན་པའི་མཚན་ཐོགས་པ་འབྱུང་ལ། དེ་ནས་
སྐྱེ་བ་མཚན་གཅིག་པར་བརྒྱུད་དེ། སྐྱེ་བ་འགའ་བཟུང་བ་ལ་བོད་དུ་
བསོད་ནམས་བསགས་པའི་ཞིང་གི་མཆོག་ཏུ་འབྱུང་བ་ཡོད། བྱང་
ཆུབ་སེམས་དཔའ་འདི་གཉིས་ནས་བཟུང་ནས་སངས་རྒྱས་ཀྱི་བསྟན་
པ་འཇིག་ནས་མཐར་བསྡུད་པའི་བར་ལ། འདི་གཉིས་དང་མཚུངས་
པའི་བྱང་ཆུབ་སེམས་དཔའ་ནི་མི་འབྱུང་ལ། སེམས་ཅན་ཡ་ཟུང་ལ་
ཕན་ཐོགས་ནུས་པའི་སྐྱེས་བུ་དམ་པ་ནི་རེས་འགའ་འབྱུང་སྟེ། ཚིག་

གིས་འཇིགས་པས་ལན་གཅིག་ཕ་མཐར་ཞོག །གང་གི་ཡོན་ཏན་ཆེ་བ་
དང་༑ གང་ལ་ཡོན་ཏན་འབྱུང་བའི་གང་ཟག་ཁྱད་པར་ཅན་གྱི་ཚིག་
མགོ་སྨོས་པ་ཙམ་དེ་ལ་བུ་མོ་བསོད་ནམས་རྒྱན་གྱི་དད་རྟེན་གྱིས།
སློབ་ཀུན་གྱི་མ་བརྗེད་པར་ཡིད་ལ་ཟུངས་ཤིག་དང་། རང་རེའི་ཆོས་
ལུགས་བཤད་ཅིང་ལེགས་པར་ཉོན་དང་འདི་ལྟར་འོང་གིས། ང་ཡི་
ཆོས་ལུགས་ལ་རང་དོན་གཉེར་བྱ་ནི་སྐྲ་བརྒྱར་གཤགས་པའི་ཆ་ཙམ་
ཡང་མེད་ཅིང་། དེ་གཉིས་ཀྱི་དྲི་མས་ཀྱང་གོས་པར་གྱུར་པ་མེད་ལ།
གཞན་དོན་དོན་དུ་གཉེར་བྱ་ལ་ཡང་ཕྱོགས་རིས་སྐྲ་བརྒྱར་གཤགས་
པའི་ཆ་ཙམ་ཡང་མ་མཆིས་ཏེ།( ༡༨༩ན) འོན་ཀྱང་འབྱུང་པོ་གདུག་
པ་ཅན་འཇིགས་སུ་རུང་བའི་དྲག་ཤུལ་གྱི་སྟོབས་དང་ལྡན་པ་རྣམས་
ནི༑ གཟུགས་ཅན་དང་གཟུགས་མེད་གཉིས་ཀྱིས་སེམས་ཅན་མང་པོ་
ཞིག་ལ་དུས་གཅིག་ལ་གནོད་པ་བྱེད་པར་ནུས་པ་དང་། གདུག་པ་
ཅན་ཁོ་རང་ཡང་འཁོར་བའི་རྒྱ་ལས་ཐར་བར་དཀའ་ཞིང་སྡུག་
བསྔལ་དང་ལྡན་པར་མཐོང་ནས་མ་བཟོད་ནས། ཁྱད་པར་དོན་དུ་
གཉེར་བྱའི་གཙོ་བོ་གདུག་པ་ཅན་གྱི་འབྱུང་པོ་སྟོབས་ཆེན་རྣམས་
ཀྱིས་བྱས་ནས། བྱམས་སྙིང་རྗེས་བྱམས་སེམས་གསུམ་གྱི་ཕོ་ཉ་བཏང་
ནས་འབྱུང་པོ་སྟོབས་ཆེ་བ་དེ་དག་བཀུག་ཅིང་། རང་གི་ལུས་སྲོག་
ལོངས་སྤྱོད་ཁ་རྗེ་གང་ཡོད་ཀྱི་དབང་ཐང་དང་བཅས་པ་འབྱུང་པོ་
འཁོར་དང་བཅས་པ་རྣམས་ལ་བཏང་ནས་ཁོ་ཚིམ་པར་བྱས་ཤིང་
བྱང་ཆུབ་ཀྱི་ལམ་ལ་འཛུད་པར་བྱེད་པ་སྟེ། སྤྲང་མོ་ངའི་ཆོས་ལུགས་
ཡིན་ཏེ། དེའང་ད་ནས་བཟུང་སྟེ་བརྒྱུད་པ་བཞིའི་བར་དུ་ངའི་ཆོས་མ་

ཉམས་པ་ཇི་ལྟ་བ་བཞིན་དུ་ཡོད་ལ། དེ་ནས་ཅུང་ཟད་ཉམས་ཀྱང་
བཞིའི་བར་དུ་ད་ལྟར་སྣང་ཙམ་ཞིག་ཡོད་པ་དང་། བརྒྱུད་པ་བརྒྱད་
པ་སྟེ། དེ་ནས་གཅིག་དང་དགུ་པ་ལ་ཐུག་པ་མན་ཆད་ལ་ནི་ངའི་ཆོས་
ལུགས་འདི་གོ་ལྡོག་ནས་སྡང་སེམས་དང་འགྲོགས་པའི་གཅོད་མཁན་
ཡིན་ཟེར་བ་མང་བོ་འབྱུང་བ་ནི་བཤན་པ་དག་དང་མཚུངས་ཏེ། ཆོས་
ཁྲིམས་འཆུག་པའི་དུས་སུ་ངའི་བསྟན་པ་བཤིག་བྱེད་ཆ་ལུགས་མི་
འདྲ་བ་སྣ་ཚོགས་པ་འཆང་( ༡༨༩བ)ནས་ཁ་ནས་ཕཊ་སྒྲ་འདོན་
ཅིང་༑ འབྱུང་པོ་མི་མིན་ཨར་ལ་གཏད་པ་སོགས་སེམས་ཅན་མང་པོ་
ལ་གནོད་པ་བྱེད་པའི་ཕུང་གཞི་དུག་གི་སྡོང་པོ་འདྲ་བའི་གཅོད་
མཁན་སྨྲ་བ་ཁོ་ན་འབྱུང་ངོ༌། །ངའི་ལུགས་ཀྱི་གསང་སྔགས་ཀྱི་བསྐྱེད་
རྫོགས་ཟབ་ཆོས་འདི་ནི་སྒྲོལ་མས་ལུང་བསྟན་པ་བཞིན་དུ། ཐོད་སྨྱོན་
ཁྱོད་ནས་ཆིག་རྒྱུད་དུ་བྱེད་པའི་བརྒྱུད་པ་ཟུང་བཞི་སྟེ། བརྒྱད་པ་ནི་
ནམ་མཁའི་མཚན་ཅན་ཐོགས་པ་གཅིག་འབྱུང་བ་དེ་ནི་གསང་སྔགས་
ཀྱི་ཆོས་ལུགས་རྫོགས་པའི་རྫོགས་པོ་ཡིན་པས། ནམ་མཁའི་མཚན་
ཅན་མན་ཆད་དུ་གསང་སྔགས་བསྐྱེད་རྫོགས་ཀྱི་སྒྲ་ཙམ་ཡང་མི་
འབྱུང་ཞིང་། བསྐྱེད་རྫོགས་ནམ་མཁའི་དབྱིངས་སུ་ཡལ་བའོ། །བུ་ཐོད་
སྨྱོན་དང་གངས་པོ་གཉིས་ཀྱིས་བསྐྱེད་རྫོགས་དམ་ཚིག་འདི་ཆིག་རྒྱུད་
ལས་མི་འཆལ་བར་སྲུང་ལ། དབང་ཚོགས་ཀྱིས་འགྲོ་བ་མང་པོ་ལ་ཕན་
ཐོགས་པའི་རྟེན་འབྲེལ་ཡོད་པ་དེ་ལྟར་བྱེད་པ་དང་། སློབ་མ་སྣོད་
དང་ལྡན་པ་གཅིག་ནས་གཉིས་སམ་གསུམ་ཙམ་རྒྱུད་འཛིན་བརྟེན་དུ་
རུང་བ་ཤེས་པ་བཞིན་ཡིན་ནོ། །ད་ལྟའི་ཆོས་ལུགས་འདི་ནི་སྙིགས་

མའི་དུས་སུ་སྤྱོད་པ་མི་འོངས་ཤིན་ཏུ་འཆོལ་བར་འགྱུར་ཏེ། མདོ་
སྔགས་ཟུང་འཇུག་དང་། །མདོ་ཕ་རོལ་དུ་ཕྱིན་པའི་ལུགས་ཀྱིས་སོ་
སོར་རང་རང་གི་སྲོལ་རྣམས་འཆུག་ཅིང་ཕན་ཚུན་དུ་འདྲེས་ནས་
མན་ངག་གི་དོན་དོར་ཞིང་ཁྱིའི་སྐྱུག་པ་བཞིན་ཉམས་སུ་ལེན་རྒྱུ་མི་
རྙེད་པ་མུན་པའི་ནང་དུ་བོར་བ་ལ་ལག་མྱོང་བྱེད་པ་ལྟ་( ༡༩༠་ན)
བུའི་གཅོད་མཁན་ཤིན་ཏུ་བླུན་ཅིང་ཆེར་བླུན་པའི་ད་ལྟའི་ཆོས་
ལུགས་འདི་ལོག་པར་ལྡོག་ནས། མི་དགེ་བ་དཔག་མེད་བསྒྲུབ་པ་
རྣམས་འབྱུང་བ་དང་། ངའི་སྲོལ་ཐམས་ཅད་ལྡོག་པར་བྱེད་པ་ནི།
བྱམས་པ་དང་སྙིང་རྗེ་བྱང་ཆུབ་ཀྱི་སེམས་གསུམ་པོ་འདི་ངའི་ཆོས་
ལུགས་ཀྱི་སྲོག་ཤིང་ཡིན་པས་དེ་ལྡོག་ནས་གནོད་སེམས་དང་སྡང་
སེམས་རྒྱུན་དུ་འགྲོགས་པ་འོང༌། འགྲོ་དོན་གདུལ་བྱའི་གཙོ་བོ་མི་མ་
ཡིན་གདུག་པ་ཅན་རྣམས་ཡིན་པ་དེ། ངས་གཅེས་པར་འཛིན་ནས་
འདུལ་བར་བྱེད་པ་དེ་ལྡོག་ནས་བསྐྲད་ཅིང་གཟིར་ནས་ཨར་
གཏད་པ་འོང་། ད་ལྟའི་མིའི་འདུ་འཛི་སྤངས་པའི་གནས་དབེན་པ་
དུར་ཁྲོད་དང་ལུང་སྟོང་མི་མ་ཡིན་འདུས་པའི་ཕོ་བྲང་གི་ས་མིག་ནི་
དགེ་སྦྱོར་གྱི་བོགས་འདོན་པའི་གནས་ཡིན་པར་འདུག་པ་དེ་ལྡོག་
ནས་མིའི་འདུ་འཛི་ཤིན་ཏུ་ཆེ་བ་བྱང་འབྲོག་ཏུ་སྒར་གྱི་གསེབ་དང་།
ཡུལ་བའི་གྲོང་ཁྱེར་འདུ་བའི་མདོ་དང་། གཞན་ལ་གནོད་པར་བྱེད་
པའི་ཕྱིར་དུ་གཉན་མིག་དང་ནད་མིག་དང་དེ་རྣམས་སུ་འདུག་པ་
འོང་། ད་ལྟ་བདག་འཛིན་བཏང་ནས་ལུས་སྲོག་ལ་ཞེན་པ་མེད་པར་
གཏོང་བ་དེ་ལྡོག་ནས་བདག་འཛིན་ཤིན་ཏུ་དམ་ཞིང་ལུས་སྲོག་ལ་

གཅེས་སྤྲས་སུ་འཛིན་པ་འོང་། ད་ལྟ་བས་ཐུལ་རས་ཐུལ་འཕྱིང་ལྷམ་
གྱོན་པ་དེ་རྣམས་ལྡོག་ནས། གཅན་གཟན་གྱི་པགས་པ་དང་། ཁྱད་
པར་ཁྱི་ལྤགས་ཀྱི་( ༡༩་༠བ) ཐུལ་པ་དང་། ཀོ་ལྷམ་དང་རེ་བ་ནག་པོ་
གོན་པ་འོང་། ད་ལྟ་བ་མན་འདི་བཅུད་དང་ལྡན་པའི་སློང་ཕོར་དང་།
རྐང་གླིང་མ་ཉམས་པར་འབོད་རྫས་སུ་འཆང་བ་དེ་ལྡོག་ནས། མི་
མགོའི་སློང་ཕོར་དང་རྐང་གླིང་ལ་གཡག་ནག་གི་རྭ་སྤྲད་དེ་འབུད་པ་
འོང་བ་དང་། གཞན་ཡང་ཆས་མི་འདྲ་བ་སྣ་ཚོགས་པ་དང་། ལུས་ངག་
ཡིད་གསུམ་དང་བཅས་པ་ནི་ཕ་རོལ་པོ་ལ་གནོད་པར་བྱེད་པའི་
གཅོད་མཁན་ཡིན་པར་འདོད་པ་འགའ་ཞིག་འབྱུང་བ་རྣམས་ནི།
ངའི་ཆོས་ལུགས་ཀྱི་དྲི་མ་ཡང་མེད་ལ། ཐེག་ཆེན་གྱི་ཆོས་ནི་རྣ་བས་
ཀྱང་ཐོས་མ་མྱོང་བ་ཡིན་ཏེ།། འོན་ཀྱང་ངའི་ཆོས་ལུགས་ལ་ཡི་གེ་ཕཊཿ
ཅེས་པའི་སྒྲ་དེ་འདྲེས་ནས་ཀྱང་དུས་མ་ཡིན་པར་ཕཊ་སྒྲ་བརྡབ་པས་
འབྱུང་པོ་ཕལ་པ་ལ་གནོད་པས་ཕཊ་སྒྲ་ཡང་སྐྱོན་ཅན་དུ་གྱུར་པ་ཡིན་
པས༑ དེ་ལྟ་བུའི་ལས་ངན་འབའ་ཞིག་གསོག་པའི་གཅོད་མཁན་ཡིན་
པར་སྨྲ་བ་རྣམས་འབྱུང་བ་ནི་ངའི་བསྟན་པའི་དགྲ་ཡིན་ནོ། །དེའི་
དུས་སུ་ད་ལྟ་ངའི་ཆོས་ལུགས་འཛིན་ནུས་པའི་གང་ཟག་ནི་ཉིན་གྱི་
སྐར་མ་དང་འདྲ་སྟེ། དེ་བས་ཀྱང་ནི་དཀོན་པར་གདའ། འོན་ཀྱང་
བརྒྱ་ལ་གཅིག་ཙམ་བྱུང་ཡང་དགུན་སྒང་གི་ཉི་མའི་མཐོངས་དང་
འདྲ་སྟེ་དྲོས་པར་མི་ནུས་སོ། །དེ་དུས་དགེ་སེམས་བསྐྱེད་པ་ནི་ཟུང་རེ་
ཙམ་ཡོད་ཀྱང་། ཉམས་སུ་ལེན་བྱའི་ཆོས་ཀྱི་སྲོལ་འཆུག་པས། ཉམས་
ལེན་གྱི་དབེན་པས་དགེ་སེམས་ལ་ཇི་ལྟར་འབུང་ཡང་འཁོར་བ་ལས་

བརྒལ་བ་ནི་དཀའོ། །དེ་ལྟར་ངའི་ཆོས་ལུགས་ལོག་( ༡༩༡ན)པར་
སྤྱོད་པ་དང་ཆོས་ཁྲིམས་འཆུག་པ་དུས་མཉམ་པ་ཡིན་པས་ཡིད་ལ་
ཞོག་དང་རིག་ལྡན་ཀུན། ཅེས་གསུངས།
བསོད་ནམས་རྒྱན་ནེ་མའི་དེ་བས་ཞུ་བ་དཔོག་པར་མ་ཕོད་པས།
རྒྱན་ནེ་མ་ལ་བསྐུལ་ཏེ། རྒྱན་ནེ་མས་ཞུས་པ། མ་ཅིག་ལགས་ཆོས་
ཁྲིམས་འཆུག་པའི་དུས་སུ། རང་རེའི་བསྟན་འཛིན་རྣམས་ཀྱི་ད་ལྟའི་
ཆོས་ལུགས་འདི་ལྡོག་ནས་ལོག་པར་སྤྱོད་པའི་གང་ཟག་སྡིག་སྤྱོད་
ཅན་རྣམས་འབྱུང་ངོ་གསུངས་པར་གོ་བ་ལགས་མོད་ཀྱང་། གཅོད་
མཁན་སྡིག་སྤྱོད་ཅན་རྣམས་ཀྱི་ཁྱད་པར་དུ་ཆ་ལུགས་དང་སྤྱོད་ལམ་
ཅི་འདྲ་བ་བྱེད་པ་དང་། སྤྱོད་ལམ་ལོག་པའི་རྟགས་ངེས་པ་ཅི་འདྲ་བ་
འབྱུང་བ་རྣམས་ངེད་ཚོ་ལ་གསུངས་པ་ཐུགས་ལ་འདོག་གིས་ཞུས་ཏེ།
ཡང་མ་ཅིག་གི་ཞལ་ནས། དད་བརྩོན་ཤེས་རབ་ལྡན་པའི་བུ་སློབ་
ཀུན༑ །ཡིད་མ་གཡེངས་གུས་པས་རྩེ་གཅིག་ཉོན་དང་། །ང་ཡི་ཆོས་
ལུགས་ལོག་པར་འཛིན་ཚུལ་གྱིས། །སྨྲེ་སྔགས་ཅུང་ཟད་བཤད་དོ་འདི་
ལྟར་འབྱུང་གི་ཨང་། །སངས་རྒྱས་བསྟན་པ་མཐར་ནི་ཐུག་ལ་ཁད། །ང་
ཡི་བསྟན་པ་བཤིག་པའི་མཐར་སྡུད་ནི། །འཇིག་པའི་ཆོས་ཅན་འགའ་
ཞིག་འབྱུང་བའི་སྟེང་། །ང་ཡི་བསྟན་པ་གསལ་བའི་དུས་ཤིག་འབྱུང་
མོད་ཀྱང་། བར་དུ་ལོག་པར་སྤྱོད་པ་འདི་ལྟར་ཡིན། །ད་ནས་བཟུང་སྟེ་
རྒྱུད་པ་དགུ་པ་ནས། །དམ་ཆོས་སྤྱོད་ཡུལ་ལོག་པར་སྤྱོད་པ་ཡི། །གང་
ཟག་འདི་འདྲ་འབྱུང་ངོ་( ༡༩༡བ)ཡིད་ལ་བཟུང་། །དགེ་སྦྱོང་ཆས་
ལ་རབ་བྱུང་གཟུགས། །ནང་ན་འདོད་སྲེད་མེ་དཔུང་འབར། །ཕྱི་ན་

ངུར་སྨྲིག་རྒྱལ་མཚན་གྱོན། །ལག་ན་མི་ཡི་མགོ་རྐང་ཐོགས། །གཅན་
གཟན་པགས་པ་ཐོད་དུ་བཅིངས། །ཁ་ནས་ཕཊ་སྒྲ་ཀྱུར་ཀྱུར་འདོན། །
གཅོད་མཁན་ཡིན་ཟེར་ཁས་ལེན་བྱེད། །དམིགས་ངན་རྫས་ཐུན་སྣ་
ཚོགས་ཀྱིས། །སྣང་སྲིད་ལྷ་འདྲེ་ཨར་ལ་གཏད། །སེམས་ཅན་ཡོངས་ལ་
གནོད་པ་སྐྱེལ། །དཀོན་མཆོག་གསུམ་པོ་རིང་དུ་སྤོང་། །ཐེའུ་རང་
བསྒྲུབ་ཅིང་མངོན་ཤེས་བ ཤད། །དཔེ་དཀར་རྒྱལ་པོས་ནུས་པ་བསྐྱེད། །
སྲིའུ་གསོ་དང་འདྲེ་བྲན་ཐུལ། །ཕུང་ཁྲོལ་ཟས་ནོར་བག་རེ་འདུས།
མཐུ་ཆེན་ནུས་ལྡན་དྲེགས་པས་ཁེངས། །སྲིན་མོ་ནག་མོ་ཆགས་སེམས་
དཀྲུག །ཉོན་མོངས་འདོད་ཆགས་ཆུ་ལྟར་ཁོལ། །བཟོད་གླགས་མེད་
པར་ལུས་སེམས་གཡེང་། །ཟས་ནོར་ལུས་སྲོག་ལྟོས་མེད་པར། །བུད་
མེད་ཕྱིར་དུ་ལྷག་པར་གཏོང༌། །གྲོང་དང་གྲོང་ཁྱེར་རི་སུལ་དང་། །
དུར་ཁྲོད་བས་མཐའ་མདོ་འདུས་དང་།།ལྗོན་ཤིང་ཕུག་སྟོང་མདོ་
འདུས་དང་། །གྲོང་དང་གྲོང་ཁྱེར་འགའ་ཞིག་ཏུ། །འདོད་སྲེད་བློ་དང་
འགྲོགས་ཤིང་ཉུག །ཐེག་ཆེན་དམ་ཆོས་བསྒྲུབ་པ་དང༌། །ང་ཡི་རྗེས་
འཇུག་ཁས་ལེན་བྱེད་མོད་ཀྱང་།།ངས་ནི་སྙིང་རྗེའི་ལྕགས་ཀྱུས་
བཟུང་༑ །འབྱུང་པོ་མི་དང་མི་མིན་རྣམས། །བུ་བས་གཅེས་པར་སྐྱོང་བ་
ཡིན༑ །གཅོད་མཁན་ཆེན་པོ་དེ་དག་ནི། །དྲག་མིག་རྫས་ཐུན་ངན་
སྔགས་དང་། །སྣ་ཚོགས་དུ་མའི་ཐབས་ཀྱིས་ནི། །འགྲོ་བ་དེ་དག་བསྐྲད་
ཅིང་གཟིར། །དེ་ལ་ཐེག་ཆེན་ཆོས་བསྒྲུབ་( ༡༩༢ན)དང་། །ང་ཡི་
རྗེས་འཇུག་ག་ལ་འོང་། །ཁ་ནས་ཐེག་ཆེན་བྱམས་སེམས་སྨྲ། །ཡིད་ལ་
སྡངས་སེམས་ངན་སེམས་འཆང་། །དེ་འདྲའི་མི་བླུན་བློ་དང་འགྲོགས༎

ངུར་སྨྲིག་གོན་ནས་འདུལ་ཁྲིམས་འཆལ། །དུར་ཁྲོད་ཆས་འཛིན་གྲུ་བོ་
རྟགས༑ །དེ་འདྲའི་ཆས་ལུགས་མི་འཛིན་སྣ་ཚོགས་འཛིན། །རི་ཀླུངས་
མེད་པར་ཕཊ་སྒྲས་བཀང་། །ང་ཡི་བསྟན་བཤིག་དེ་འདྲ་འབྱུང༌། །དེ་
ཡང་ཆ་ལུགས་བཟང་ཤོལ་གདའ་བ་ཨང་། །ཡང་གཅིག་ཆ་ལུགས་འདི་
འདྲ་འབྱུང་། །དུག་ལྔའི་མཚོན་རྩེ་ནང་ན་འཛིན། །རེ་ནག་བདུད་གོས་
རྒྱབ་ན་གོན། །བསྟན་འཛིན་སེར་ཆས་བར་ན་དཀྲི། །དམུ་ཞྭ་སྣ་རིང་
མགོ་ལ་གོན། །དུད་འགྲོའི་སྤུ་རྒྱང་ཐོད་དུ་བཅིངས། །དུར་ཁྲོད་ཆས་
རྣམས་ལུས་ལ་འཆང༌། །པི་ཝང་གླིང་བུ་སྒྲ་སྙན་གྱིས། །བྱིས་པ་བུད་
མེད་ཡིད་སེམས་འཕྲོག །སྨན་མོ་གཟའ་འདྲེ་ཤུགས་ཀྱིས་འདུ། །ངག་
ནས་འཕྱོར་མའི་གླུ་ཆུང་ལེན། །ཁ་ནས་ཕཊ་སྒྲ་ཤར་ཤར་འདོན། །
གཅོད་མཁན་ཡིན་ཟེར་ཁས་ལེན་བྱེད། །ཚེ་འདིར་འདོད་ཡོན་ཐོབ་
འདོད་ཕྱིར། །དུག་ཐུན་དྲག་མིག་ངན་སྔགས་ཀྱིས། །གཟུགས་མེད་འདྲེ་
རྣམས་གཟིར་ཅིང་བརྡུང་། །སྣང་སྲིད་ལྷ་འདྲེ་རྣམས་ཀྱང་བཟུང༌། །དོ་
བསྡོ་ཤེས་ཚད་རྒྱུད་ཀྱང་དཀྲུགས། །ཐབ་གཞོབ་གསུར་ཆེན་རྫས་
བསྲེག་པས། །ལྷ་ཀླུ་དཀར་ཕྱོགས་སྐྱོང་རྣམས་ཉམས་པ་ཡིས། །ཡུལ་
དེར་མི་དགེ་སྣ་ཚོགས་འབྱུང༌། །ནག་ཕྱོགས་བདུད་རྣམས་ཁ་འཕྱུར་
ནས༑ །( ༡ ༩༢ བ) གཅོད་མཁན་ཆེན་པོའི་སྡོང་ཟླ་བྱེད། །གཅོད་
མཁན་ནུས་པ་བདུད་ཀྱིས་བསྐྱེད། །སྨན་བཟའ་འགབ་འདྲེས་སྣ་
དྲངས་ནས། །ལོག་པའི་ལམ་ལ་འདི་བཞིན་སྦྱོར། །བུད་མེད་བཤོར་
དང་གྲོང་ཆོག་མུ་སྣ་དེད། །སྲིའུ་གསོ་དང་མནན་དང་སྲིད་དཀྲོལ་
དང་། །ལོ་ནད་སད་སེར་བསྲུང་ཞིང་ཁ་ཆིངས་དང་། །མི་ཡི་དུར་

གཅོད་ནོར་གྱི་གོད་གནོན་དང༌། །རོ་ཁུར་ཡས་ལེན་བག་མའི་སྣ་ལེན་
བྱེད༑ །དེ་ལ་སོགས་པའི་ལས་ངན་དཔག་མེད་ནི། །མཐའ་ཡས་བསམ་
འདས་བསྒྲུབ་བྱེད་པ། །བག་མེད་འདོད་སྲེད་ཆོག་ཤེས་མེད་པ་ཡི། །ངོ་
ཚ་ཤོར་བའི་གཅོད་མཁན་དེས། །དབྱར་གསུམ་ཕྱི་འབྲོག་སྒར་དུ་འགྲོ །
སྟོན་གསུམ་ཡུལ་བའི་གྲོང་དུ་འདུར། །དགུན་གསུམ་གྲོག་རལ་ཕུག་
སྟོང་འགྲིམ། །དཔྱིད་གསུམ་དགོན་སྡེའི་དཀོར་ལ་སློང་། །ལུས་ཀྱི་ཆས་
དང་ཆ་ལུགས་རྣམས། །མི་མཐུན་ཆ་ལུགས་སྣ་ཚོགས་ནི། །མཐའ་
གཅིག་ངེས་མེད་ཡང་ཡང་བསྒྱུར། །ཐེག་ཆེན་བྱམས་སེམས་སྐད་ཅིག་
དྲན་མ་མྱོང་། །མི་དགེ་སེམས་དང་བྲལ་མ་མྱོང་། །བདེན་འཛིན་བརྟན་
པོའི་སེམས་དང་རྒྱུན་དུ་འགྲོགས།།དེ་འདྲའི་གཅོན་མཁན་འབྱུང་
བའི་དུས། །ང་ཡི་ཆོས་ལུགས་ལོག་པར་སྤྱོད་པའི་རྟགས། །ངེས་པ་ཡིན་
ནོ་ཡིད་ལ་བཟུང་དང་རིག་ལྡན་ཀུན། །ལར་ལྔ་བརྒྱ་དུས་ཀྱི་སྙིགས་མ་
ལ༑ །བདུད་དང་འགོང་པོས་བསླུ་བ་ལས། །གོས་ངན་ཁྱི་ཡི་ཐུལ་བ་
གྱོན༑ །ཟས་ངན་མི་གཙང་སྣ་ཚོགས་བཟའ། །ལས་ངན་མི་དགེ་སྣ་
ཚོགས་( ༡༩༣ན)བསྒྲུབས། །ས་མཐའ་ཕཊ་ཀྱིས་བསྐོར་ཞིང་འགྲོ །
གཅོད་མཁན་ཡིན་ཟེར་ཁས་ལེན་བྱེད། །དེ་ནི་བཤན་པ་ཉིད་དང་
མཚུངས། །ང་ཡི་བསྟན་པའི་གཤེད་མར་གྱུར་པའི་བདུད། །དེ་འདྲ་
འབྱུང་ངོ་རིག་ལྡན་བུ་སློབ་ཀུན། །ཡང་གཅིག་ཆ་ལུགས་འདི་འདྲ་
འབྱུང་༑ །ཤིན་ཏུ་སྟོབས་ལྡན་གཅོད་མཁན་ནི། །ཚུལ་ཁྲིམས་རྐང་པ་
ཆག་པའི་ཞ་བོ་ཡིན། །བཤེས་གཉེན་མིག་དང་བྲལ་བའི་ལོང་བ་ཡིན། །
དམ་ཆོས་སྒྲ་དང་བྲལ་བའི་འོན་པ་ཡིན། །སྙིང་པོ་བཟླས་བརྗོད་བྲལ་

བའི་ལྐུག་པ་འདྲ། །དེ་ལྟར་ཞ་ལོང་འོན་ལྐུགས་འཛོམ་འདྲ་བས། །གང་
ཟག་གཅོད་མཁན་ཡིན་ཟེར་དེས། །དམ་ཆོས་དགེ་བཅུ་རྒྱབ་ཏུ་བོར། །
མི་དགེ་བཅུ་པོ་དང་དུ་བླངས། །གཉིས་འཛིན་འཁྲུལ་བའི་སྐྱེ་གོས་ལུས་
ལ་གོན། །གཟུང་འཛིན་སྐེ་རགས་བརྟན་པོས་དཀྲིས། །སེར་སྣའི་མདུད་
པས་དམ་དུ་བསྡམས། །ཞེ་སྡང་གི་དར་རྣོན་ལག་ཏུ་ཐོགས། །ང་རྒྱལ་གྱི་
རྔ་བཤང་མཆན་དུ་བཤལ། །འདོད་ཆགས་ཀྱི་ཀོ་ལྷམ་རྐང་ལ་གོན།
ཕྲག་དོག་གི་མི་རྐང་སྐེད་དུ་འཇུག།ཉོན་སྒྲིབ་གྱི་ཁྱི་ལྤགས་རྒྱབ་ཏུ་
གོན༑ །བླུན་མོངས་ཀྱི་དོམ་ལྤགས་ཐོད་དུ་བཅིངས། །དུག་ལྔའི་དྲ་བ་
མིག་མང་དེར། །ཉོན་མོངས་སློང་ཕོར་མི་ཐོད་བཅུག །འདོད་སྲེད་
ཞགས་པས་རྒྱབ་ཏུ་ཁུར། །མི་རོའི་ཤུན་པ་ཡན་ལག་མགོ་བོ་དང་། །
མགོ་ལྤགས་སྐྲ་བཅས་ལུས་ལ་ཐོགས། །( ༡ ༩༣བ)ཁ་ནས་སྨྱོན་བླ་
ཆལ་ཆོལ་འདོན། །ངག་ནས་ཕཊ་ཀྱི་སྒྲ་སྐད་འདོན། །སེམས་ལ་ལོག་
ལྟའི་མུན་པ་འཁྲིག ས་ལ་རྟགས་ན་སྲིན་པོའི་ཆས། །ལུས་ལ་བརྟག་
ན་མི་ཡི་གཟུགས། །སྤྱོད་ལམ་བརྟག་ན་མུ་སྟེགས་པ། །སེམས་ལ་བརྟག་
ན་དུད་འགྲོ་ཉིད། །ལར་ཅི་ལྟར་བརྟག་ན་ཅི་བྱེད་རྣམས། །སྨྱོན་པ་
དངོས་ཉིད་དག་དང་མཚུངས་པ་ཡིན། །དེ་འདྲའི་ཆོས་ལྡན་གཅོད་པ་
དེས༑ །གཏི་མུག་བོང་ནག་རྣ་རིང་ལ། །མ་རིག་འཁྲུལ་པའི་སྒ་སྟན་
གཏད༑ །བདེན་འཛིན་བརྟན་པོའི་གོང་རྨེད་བྱས། །གཅེས་འཛིན་གློ་
ཆིངས་དམ་དུ་བསྡམས། །ཁེང་རློམ་དྲེད་པའི་མཐུར་སྲབ་བསྐོན། །དར་
འཛིན་བརྟེན་པའི་གཅོད་པས་ཞོན། །སྲིན་མོ་ནག་པོས་བོང་སྣ་ཁྲིད། །
པེ་དཀར་རྒྱལ་པོས་ལམ་མཁན་བྱས། །གཤིན་རྗེའི་ཚོགས་ཀྱི་མདུན་

ནས་བསུས། །བདུད་དམག་རྣམས་ཀྱིས་རྒྱབ་ནས་སྐྱེལ། །བཙན་རྒོད་
རོལ་པས་གཡས་སུ་རྒྱུག །གཟའ་བདུད་མགོ་དགུ་གཡོན་དུ་རྔམས། །
དམུ་བདུད་རྒྱལ་པོས་སྟེང་ནས་བསྐྱོར། །ཀླུ་བདུད་ནག་པོས་འོག་ནས་
བཏེག །དེ་ལྟར་སྡེ་བརྒྱད་དཔུང་དང་བཅས། །ནག་ཕྱོགས་སྐྱོང་བའི་
འཁོར་གྱིས་བསྐོར། །མི་མིན་ཕལ་པ་འདར་ཞིང་སྔངས། །དེ་འདྲའི་སྡེ་
བརྒྱད་འཁོར་དང་བཅས་རྣམས་ཀྱིས། །སྙིགས་དུས་ང་ཡི་བསྟན་པ་
བཤིག་བྱེད་པས། །གཅོད་མཁན་ཀུན་གྱིས་སྡང་སེམས་བྱས་ནས་ནི། །
འདྲེ་གདོན་ངེས་པར་ཐུལ་བ་ཁེངས་སེམས་ཀྱིས། །རབ་ཏུ་རྒྱས་པའི་
( ༡ ༩ ༤ན)གཅོད་མཁན་ཆེན་པོ་སྟེ། །འཁོར་དང་བཅས་པ་ཐམས་
ཅད་ནི། །དམ་ཆོས་དགེ་བཅུའི་ཕྱག་མ་ཡིན། །མི་དགེ་ཟང་ཟིང་གི་བུད་
ཤིང་ཡིན། །ཐར་པའི་སྲོག་གཅོད་བཤན་པ་ཡིན། །ངན་སོང་སྒོ་ལྕགས་
ཕྱེ་བའི་ལྡེའུ་མིག་ཡིན། །བྱང་སེམས་རྣམས་ཀྱིས་སྙིང་རྗེ་འབྱུང་གནས་
ཡིན།༑ །བཤེས་གཉེན་དམ་པ་རྣམས་ཀྱི་སྨད་གནས་ཡིན། །མི་ནག་
རྣམས་ཀྱི་མཆོད་ཡུལ་ཡིན། བུད་མེད་འདུས་པའི་ཆུ་རྟེན་ཡིན། བྱིས་
པ་རྣམས་ཀྱི་རྩེ་རོལ་ཡིན། །ཞལ་བུ་ཁྱི་ཡི་གཤེད་མ་ཡིན། །ཡུལ་པའི་
གྲོང་དུ་རྒྱུན་གནས་ཡིན། །རི་ཁྲོད་དབེན་གནས་སྤང་བྱ་ཡིན། །སྙིགས་
དུས་ཆོས་ཁྲིམས་འཆུག་པའི་དུས། །ང་ཡི་ཆོས་ལུགས་ངེས་པར་ལྡོག་པ་
ཡིན༑ །གཅོད་མཁན་དེ་འདྲ་འབྱུང་ངོ་བུ་སློབ་ཀུན། །ཡང་ནག་པོ་དགུ་
ཕྲུག་ཅེས་པ་ཡི། །གཅོད་མཁན་བྱ་བ་འདི་འདྲ་འབྱུང༌། །གཉན་ཁྲོད་
གྲོང་ནག་རྟག་ཏུ་འགྲིམ། །གྲོགས་པོ་ནག་མོ་ཉམས་དང་འགྲོགས། །
ཉམས་ལེན་འདྲེ་ནག་བརྡུང་ལ་བྱེད། །བཟའ་བ་ལོག་འཚོའི་དཀོར་

ནག་བཟའ། །དམིགས་པ་དུག་འགྱེད་ནག་པོ་གཏོང་། །ལུས་ལ་ཁྱི་
ལྤགས་ནག་པོ་གྱོན། །མགོ་ལ་དོམ་ནག་པགས་པ་བཞག །མི་རྐང་རྭ་
ནག་ཁ་ཅན་འབུད།།ཕཊ་སྒྲ་དིར་དིར་ཁྱི་ནག་སྐྲོག །སུ་ཞིག་མཐོང་ན་
མི་འཇིགས་སམ། །ཀུན་ཕུང་དུག་གི་སྡོང་པོ་འདྲ་བ་ཡིས། །ང་ཡི་བསྟན་
པའི་དགྲར་( ༡ ༩ ༤བ)གྱུར་པས། །དེ་འདྲ་སྙིགས་དུས་ས་སྟེང་ཁྱབ་
པ་འོང་། །ཡང་གཅིག་ཆ་ལུགས་འདི་འདྲ་འབྱུང༌། །གཅེས་འཛིན་དུག་
ལྔའི་ཕུང་པོ་དེ། །དུར་ཁྲོད་རོ་གོས་རྙིང་པས་དཀྲིས། །མི་ཡི་རྒྱལ་མཚན་
ཕྲག་ལ་འཕྱར། །རོ་རས་ཤི་སྐྲས་ལུས་ལ་བརྒྱན། །མི་ཡི་མགོ་རྐང་ལག་
ཏུ་ཐོགས། །མགོ་ལ་ཞྭ་མེད་སྐྲ་ཡང་གྲོལ། །རྐང་ལ་ལྷམ་མེད་བརྗེན་པར་
འགྲོ །གྲུབ་པ་ཐོབ་བོ་ཁ་སྐད་འདོན། །ལས་སུ་མི་དགེ་སྡིག་ལ་སྤྱོད་པ་
བྱེད༑ །ཟས་སུ་མི་གཙང་སྣ་ཚོགས་བཟའ། །རོ་སྙོམས་བྱེད་དོ་ཁས་ལེན་
ཅིང་༑ །མི་ཤ་ཟ་ཞིང་མཛེ་ཀླད་འཐུང་། །ནད་པའི་ཁྲག་བརྣག་དྲི་ཆུ་
འཐུང་༑ །ཕོ་གདོན་རྒྱལ་པོ་སྙིང་ལ་ཞུགས། །འབྱུང་པོ་གདོན་ཕྲན་ཐུལ་
བར་ངེས། །མོ་གདོན་མཐིང་ནག་རྩལ་ལ་ཞུགས། །ཉོན་མོངས་ཆགས་
པས་ལུས་སེམས་གཡེང་། །བཟོད་རླག་མེད་པར་ངོ་ཚ་བྲལ། །བུད་མེད་
མཐོང་ན་སྲོག་བསྡོས་བྱེད། །བག་མེད་གད་རྒྱང་ཆེན་པོ་སྒྲོག །རེས་
འགའ་མུ་ཅོར་ཀུ་ཅོ་འདོན། །རེས་འགའ་སྙེམས་ཀྱི་མགུར་ཆུང་ལེན། །
རེས་འགའ་ཕཊ་ཀྱི་སྒྲ་སྐད་འདོན། །རེས་འགའ་གར་བྱེད་བྲོ་ཡང་
འཁྲབ༑ །རེས་འགའ་གོས་ཕུད་གཅེར་བུར་རྒྱུག །དམུ་ཅོར་སྨྱོན་པའི་
ལས་བྱེད་ཀྱིས། །ལྷ་འདྲེ་འདུལ་བར་ཁས་ལེན་བྱེད། །ཐེག་ཆེན་དམ་
ཆོས་རྣ་བས་མ་ཐོས་པ། །འདོད་སྲེད་གནོད་སེམས་གཉིས་དང་རྒྱུན་དུ

འགྲོགས༑ །ཡུལ་བའི་གྲོང་ཁྱེར་སྲང་མདོ་དང༌། །ཕྱི་འབྲོག་སྒར་གྱི་ལྷས་
འདབས་སུ། །ཚེ་གཅིག་གཉན་ས་དེ་རུ་བརྟག །བཤེས་
( ༡༩༥ན)གཉེན་དམ་པ་མཐོང་ན་ཐབས་ཀྱིས་བྲོས། །བུད་མེད་མ་
རབས་མཐོང་ན་འཛུམ་མདངས་བསྟན། །དེ་འདྲའི་སྤྱོད་ལམ་བྱེད་པ་
དེས༑ །ང་ནི་དྲོད་རྟགས་ས་ལམ་ཐོབ་པའི་རྣལ་འབྱོར་ཡིན། །ཐེག་ཆེན་
ཕྱག་རྒྱ་ཆེན་པོ་སྟོན་ཟེར་ནས།།མི་ནག་ཕོ་མོ་ཅོལ་ཆུང་རྣམས། །བསླུས་
ནས་ལོག་པའི་ལམ་ལ་སྦྱོར། །བཟའ་བཏུང་མི་དགེ་ལོག་འཚོ་བརྟེན། །
བློ་ཕུགས་བསླུ་བྲིད་རྫུན་ལ་གཏད། །གཅོད་མཁན་ཡིན་ཟེར་ཁས་ལེན་
བྱེད༑ །ང་ཡི་བསྟན་བཤིག་དེ་འདྲ་འབྱུང་། །ཡང་ང་ཡི་བསྟན་པ་བཤིག་
བྱེད་ཀྱི། །གཅོད་མཁན་ཞེས་པའི་མཐར་སྡུད་ཅིང་། །ཆ་ལུགས་འདི་
འདྲ་བྱེད་པ་ཡ་ཟུང་འབྱུང༌། །མི་ཡི་ལུས་ལ་གཤིན་རྗེའི་སེམས། །དུར་
ཁྲོད་རོ་ཡི་གླིང་ན་གནས་བཅས་ཤིང་། །ཁྱི་རྟ་མི་ཡི་ཤ་ཟ་ཁྲག་ཀྱང་
འཐུང་༑ །ལུས་ལ་མི་ཁྱིའི་པགས་པས་དཀྲིས། །གཅན་གཟན་འཇིགས་
པའི་མགོ་ལྤགས་དེ། །གཞན་ལ་འཇིགས་འདོད་མགོ་ལ་གྱོན། །མི་ཡི་
མགོ་ལྤགས་སྐྲ་བཅས་དེ། །རྐང་ལ་གྱོན་ནས་འཇིགས་ཚུལ་བསྟོན། །མི་
ཡི་མགོ་རྐང་ལྷུ་དུམ་ལུས་ལ་ཐོགས།།མི་སྙིང་ཕྲེང་བས་མགུལ་བ་
བརྒྱན༑ །རྟ་ལྤགས་སྟེང་ན་གུར་དུ་ཕུབ་བྱེད་ཅིང་། །རོ་གོས་སྣ་ཚོགས་
འོག་གདན་བཏིང༌། །འཇིག་རྟེན་མི་ཡི་ཟས་གོས་སྤངས། །མི་མེད་ས་
མཐའ་རྟག་ཏུ་གནས། །རབ་བྱུང་ལ་སོགས་མི་ཡི་སྡེ། །མཐོང་ན་གཟུར་
ཞིང་གྲིབ་ཏུ་ཉལ། །བྱ་གཅན་ལ་སོགས་དུད་འགྲོའི་སྡེ། །
( ༡ ༩ ༥བ)མཐོང་ན་དགའ་ཞིང་རྩེ་བར་བྱེད། །ཆས་ནི་གཤིན་རྗེའི་

ཕོ་ཉ་བཞིན། །ལུས་ནི་མི་ཡི་གཟུགས་སུ་གདའ། །སེམས་ནི་སྲིན་པོའི་
སེམས་ཡིན་ནོ། །ཤ་ཟ་ཅེ་སྤྱང་དག་དང་མཚུངས། །གནོད་པའི་སེམས་
དང་རྒྱུན་དུ་འགྲོགས། ། མི་རྟ་ཁྱི་གསུམ་ཤི་ལ་ཡིད་སྨོན་བྱེད། །ཤ་ཟ་
ཁྲག་འཐུང་པགས་པ་གོན་ལ་དགའ། །གཤིན་རྗེ་བཤན་པའི་ནུས་པ་
བསྐྱེད།༑ །དྲི་ཟ་གཤིན་རྗེའི་འཁོར་གྱིས་བསྐོར། །འབྱུང་པོ་ཕལ་པ་
ཤུགས་ཀྱིས་འདུས། །ཧ་སྒྲའི་གད་རྒྱང་ཆེན་པོ་སྒྲོག །རེས་འགའ་གཅན་
གཟན་ངར་སྐད་བྱེད། །རེས་འགའ་ཝ་མོ་ཟུག་སྟོང་བྱེད། །རེས་འགའ་
དམ་ཉམས་གླུ་ཆུང་ལེན། །རེས་འགའ་བསྲིད་ལོང་ཀྱུར་ཀྱུར་བྱེད། །
རེས་འགའ་ཕཊ་སྒྲ་ཤར་ཤར་བྱེད། །རེས་འགའ་ཧཱུཾ་རིང་ལྷུང་ལྷུང་
འདོན༑ །བརྒྱ་ལས་ལན་ཅིག་ཡུལ་དུ་རྒྱུག །མི་རྣམས་འདུས་ནས་
གཟིགས་མོ་བྱེད། །ཁྱི་རྣམས་འདུས་ནས་ཀུ་ཅོ་འདོན། །བུད་མེད་བྱི་
ལའི་འཇིགས་པས་བྲེད། །འཇིག་རྟེན་མི་ཡི་ཟས་ནོར་སྲེད་ཆོད་ནས། །
བྱ་བཏང་ཆེན་པོའི་ཁ་སྐད་སྨྲ། །ཆོས་བརྒྱད་མགོ་བོ་སྙོམས་པ་དང་། །
གྲུབ་ཐོབ་ཆས་རྟགས་འདི་ཡིན་ཟེར། །ཐེག་ཆེན་དམ་ཆོས་བསྒྲུབ་པ་
དང་༑ །ང་ཡི་རྗེས་སུ་ངེས་པར་འདུག་པའི་མི། །གཅོད་མཁན་ཆེན་པོའི་
ཁས་ལེན་བྱེད། །ང་ཡི་བསྟན་པ་ཉམས་པའི་མཐར་སྡུད་ནི། །གཅོད་
མཁན་དེ་འདྲ་འབྱུང་ངོ་བུ་སློབ་ཀུན། །ཀྱི་ཧུད་དེ་ལྟར་བཤད་དང་དེ་
འདྲ་དང་། །དེ་ལས་གྱུར་པའི་ཆོས་ལུགས་གཅོད་མཁན་དེ་རྣམས་
( ༡ ༩༦ན)ནི༑ །སྤྱོད་ལམ་ཆ་ལུགས་བརྗོད་པས་ལོང་བར་མི་འགྱུར་
ཞིང༌། །དེ་ནས་བརྗོད་ན་སྙིང་འཁྲུག་ཁམས་འདུས་ལོང་། །ལས་ངན་
མཐའ་ཡས་བསམ་འདས་བསྒྲུབ་བྱེད་པ།།ཆོས་ལོག་མངོན་གྱུར་

གཅོད་མཁན་དེ་རྣམས་ཀྱིས། །ང་ཡི་ཆོས་ལུགས་དེ་དང་ལྡོག་ནས་ནི། །
ཚེ་འདིར་འདོད་ཡོན་ཕྲ་མོ་འཐོབ་འདོད་ཕྱིར། །ཉོན་མོངས་ཁྲོ་འཁྲུག་
དཔའ་ག ཏུམ་ངར་བསྐྱེད་ནས།།རི་གཉན་བཅོམ་ཞིང་བྲག་གཉན་
བཤིག །ཆུ་གཉན་དཀྲུག་ཅིང་ཤིང་གཉན་བཅད། །ས་གཉན་རྐོ་དང་རྡོ་
གཉན་རློག །བསྟན་སྲུང་ལྷ་ཡི་ཕོ་བྲང་བཅོམ། །གནས་ཆེན་རྣམས་ལ་
དམིགས་ངན་རྒྱབ། །གནས་ཕྲན་རྣམས་ལ་གཏད་ཡར་བྱེད། །དེ་འདྲའི་
དམིགས་ངན་སྐད་ཅིག་གིས། །གཟུགས་མེད་སེམས་ཅན་གྲངས་མེད་
རྣམས༑ །སྡུག་བསྔལ་བཟོད་གླགས་མེད་པའི་ལས་ལ་སྦྱོར་བྱེད་ཅིང་། །
རྟེན་གསུམ་གནད་པོར་ལ་སོགས་མཚམས་མེད་ལས་རྣམས་དང་། །མ་
ཉེས་རྔན་བགྲང་ལ་སོགས་ལས་ངན་སྣ་ཚོགས་ཀྱིས། །འཇིགས་རུང་
དཔག་མེད་རྒྱུན་དུ་བསྒྲུབ་བྱེད་པས། །མཐུ་ཆེན་གཅོད་མཁན་དེ་དག་
ནི༑ །ནང་པའི་གྲར་མི་ཚུད་ཅིང་ཕྱི་རོལ་མུ་སྟེགས་ཡིན། །དམུ་རྒྱུད་བོན་
ལ་མི་སྡེ་ཐ་མལ་མི་ནག་ཡིན། །རིགས་ཆད་ཕྱོགས་ལྷུང་མི་རིགས་ནང་
ནས་ཡར། །ཡི་དྭགས་གཤིན་རྗེའི་སྡེ་དཔོན་གྲོགས་དང་འཕྲད། །སངས་
རྒྱས་བསྟན་པའི་ནང་( ༡ ༩༦བ) ནས་གཅོད་མཁན་དེ་འདྲ་དང་། །
མི་རིགས་ནང་ནས་འདབ་སྐྱེས་ཤང་ཤང་དང༌། །འདབ་ཆགས་ནང་
ནས་ལུས་ཅན་ཕ་ཝང་དང་། །འདི་གསུམ་མཚུངས་ཏེ་རང་རང་རིགས་
ལས་ཆད་ཅིང་སྡེ་གཞན་མེད། །ལར་འདི་གསུམ་ལྟས་ངན་ཅན་གྱི་
གཟུགས་ཡིན་པས། །གང་དང་འཕྲད་ལ་དེ་ནི་ཉེས་པའི་སྐྱོན་ལ་སྦྱོར་
བར་ནུས། །དེ་འདྲའི་གཅོད་མཁན་དེ་ཡི་ལས་ལ་སེམས་པ་ན། །སྙིང་རྗེ་
མེད་པའི་གཤེན་རྗེ་ཁྲོ་རྔམ་གྱུར་པ་ཡང༌། །མིག་ནས་ཁྲག་གི་མཆི་མ་

རབ་ཏུ་འཁྲུག་ཅིང་འབྱུང་། །ཀྱེ་ཧུད་དེ་བས་སྨྲེ་སྔགས་འདོན་པའི་
ཚད་མ་མཆིས། །སྙིགས་དུས་ཆོས་ཁྲིམས་འཆུག་པའི་རྟགས་འབྱུང་དེ་
ཡི་དུས། །ང་ཡི་ཆོས་ལུགས་རྟ་བདུན་རྒྱལ་པོ་མཁའ་ལ་འབྱུང་འདྲ་དེ། །
ལྡོག་ནས་མུན་གླིང་སྨག་ནག་འཐིབ་པ་བསྒྱུར་བར་བྱེད་པ་ཡི། །འདིར་
བཤད་གཅོད་མཁན་དེ་འདྲ་འབྱུང་ངོ་ཀྱི་ཧུད་བུ་སློབ་ཀུན། །བུ་མོ་
རྒྱན་ཆེན་མས་དྲིས་པའི་ལན་ནོ་དེ་ལ་གྱིས་དང་མ་བརྗེད་ཨང་། །ཞེས་
གསུངས་ཏེ། ཡང་རྒྱན་ཆེན་མས་ཞུས་པ། །མ་ཅིག་ལགས། །རང་རེའི་
་དེ་བརྒྱུད་པ་དགུ་པ་ནས་ལོག་པར་སྤྱོད་ཅི
སྤྱོད་པའི་གང་ཟག་གི་མཚན་ཉིད་རྣམས་གོང་བཞིན་གསུངས་པ་
མཐར་སྡུད་དང་བཅས་པའི་བྱུང་ཚུལ་རྣམས་ཅུང་ཟད་གོ་བ་ལགས་
ཀྱང་།༑ ལོག་པའི་གང་ཟག་རྣམས་ཀྱི་མཐར་སྡུད་འབྱུང་བའི་སྟེང་།
སངས་རྒྱས་ཀྱི་བསྟན་པ་ཉམས་ལ་ཐུག་པ་དེར། རང་རེའི་ཆོས་ལུགས་
( ༡ ༩ ༧ན)གསལ་བར་འབྱུང་གསུངས་པའི་ཆོས་ལུགས་གསལ་བར་
བྱེད་པའི་གང་ཟག་གཅིག་ཞེས་པ་ཞིག་འབྱུང་། བསྟན་པ་གསལ་བར་
བྱེད་པའི་གང་ཟག་དེ་མ་ཅིག་རང་གི་སྤྲུལ་པའི་ཆ་ཤས་ཡིན་ནམ་དེ་
མ་ཡིན་པ་གཞན་ཞིག་ཡིན་ནམ་ངེད་ཅག་རྣམས་ལ་གསུང་བར་ཞུ་
འཚལ་ཞེས་ཞུས་ཏེ། མ་ཅིག་གི་ཞལ་ནས། བུ་སློབ་ཀུན་ཉོན་དང་།
རང་རེའི་ཆོས་ལུགས་ལོག་པར་སྤྱོད་པའི་གང་ཟག་གིས་མཐར་སྡུད་
དུར་ཁྲོད་ཀྱི་ཤ་ཟ་ལྟ་བུའི་འཇིགས་པ་ཞིག་འབྱུང་བའི་སྟེང་དུ་མ་
ལགས་ཏེ། །ང་བསྟན་པའི་མཐར་སྡུད་འབྱུང་བའི་དུས་དེ་ཉིད་དེ་དང་
མཚུངས་པའི་དུས་ནས། བསྟན་པ་གསལ་བར་བྱེད་པའི་གང་ཟག་

གཅིག་ཙམ་འབྱུང་སྟེ།སྨག་རུམ་དུ་གློག་འགྱུ་བ་ཙམ་ལས་མི་ནུས་
ཀྱང་༑ །བསྟན་པ་ལོག་པར་སྤྱོད་པ་རྣམས་ལ་གནོད་པར་ནུས་སོ། །
པར་དུ་གང་ཟག་རྣམས་གཅོད་ཕུན་སུམ་ཚོགས་པའི་ནུས་པ་དང་
ལྡན་པ་གཅིག་འབྱུང་སྟེ། གང་ཟག་དེ་དག་ནི་ངའི་ཆོས་ལུགས་ཕྱིན་ཅི་
མ་ལོག་པ་ཡང་དག་ངའི་ཆོས་སྲོལ་ད་ལྟར་གྱི་ཆོས་ལུགས་ཇི་ལྟ་བ་
བཞིན་དུ་ཁ་ཐུག་པས། ཡང་དག་པའི་ཆོས་ལུགས་དང་ལོག་པའི་ཆོས་
ལུགས་ཀྱི་སྲོལ་རྣམས་སོ་སོར་ཡང་དག་རབ་ཏུ་འབྱེད་ནས། ལོག་པའི་
ཆོས་ལུགས་སྤངས་ཤིང་། ཡང་དག་པའི་ཆོས་ཀྱི་སྲོལ་ལ་འཇུག་ཅིང་
གཏེར་ཆོས་རྣམས་འདོན་ནས་སྦས་པའི་( ༡༩༧བ) ཚུལ་དུ་འཆད་
ཅིང་༑ ངའི་ཆོས་ལུགས་ད་ལྟ་དང་མཚུངས་པ་ཉམས་སུ་ལེན་ནུས་པའི་
གང་ཟག་སེང་གེའི་མཚན་ཐོགས་པ་གཅིག་འབྱུང་གིས། གང་ཟག་དེ་
ནི་ངའི་སྤྲུལ་པ་ནི་མ་ཡིན། ངའི་བྱིན་རླབས་འཇུག་པའི་སྒོམ་ཆེན་ཆོས་
ཀྱི་སེང་གེ་འདི་ཡིན་ནོ། །
དེ་ཡང་སྙིགས་དུས་ངའི་ཆོས་ལུགས་ལོག་པར་སྤྱོད་པའི་མཐར་
ཐུག་ལ་ཁད་ཤིན་ཏུ་ལོག་སྤྱོད་རྒྱས་པའི་དུས་སུ། །ཆོས་ཀྱི་སེང་གེ་འདི་
ངའི་བསྟན་པ་ལ་དགོངས་ཏེ། འོང་ནས་ངའི་ཆོས་ལུགས་གབ་པ་
རྣམས་མངོན་དུ་ཕྱུང་ཞིང་། ངའི་ཆོས་ལུགས་ཀྱི་སྲོལ་འཆུག་ཅིང་སོ་
སོའི་སྲོལ་རྣམས་ནང་འདྲེས་སུ་སོང་བ་ཁྲག་དང་འོ་མ་འདྲེས་པ་ལྟ་
བུར་འདྲེས་ནས་འབྱེད་དཀའ་བ་དང༌། ལོག་པའི་ཆོས་ལུགས་ཀྱི་ལྷད་
རྣམས་སོ་སོར་བསལ་ནས། ། ལོག་པ་རྣམས་ཚར་བཅད་པ་དང་། ཡང་
དག་པའི་ཆོས་ལུགས་རྣམས་སོ་སོར་བཏོད་པར་བྱེད་པ་ནི། དཔེར་ན་

ནམ་གྱི་ཐོ་རངས་དང་པོ་སྐྱ་རེངས་ཤར་བ་དང་མཚུངས་ཏེ། དེ་ནས་
མུན་པ་ཇེ་དྭངས་ལ་འགྲོ་ནས་ནམ་ལངས་ཏེ་ཉི་མ་ཤར་བ་དེ་བཞིན་
སྙིགས་དུས་ཆོས་ཀྱི་སེང་གེས་ཡང་དག་པའི་སྲོལ་བཏོད་པ་ནས། ལོ་
བཅུ་ཙམ་སོངས་ཙ་ན་ཆོས་ལོག་གི་སྒྲ་ཡང་མི་གྲགས་ནས། ངའི་ཆོས་
ལུགས་ད་ལྟ་བཞིན་དུ་ཡང་དག་པ་ནི་མཁའ་ལ་ཉི་ཟླ་ཤར་བ་བཞིན་
མི་ལོ་ལྔ་བརྒྱ་བདུན་ཅུ་རྩ་བདུན་བར་དུ་འབྱུང་བ་དང་། དེ་ལྟར་དུ་
ཤེས་པར་གྱིས་ལ་( ༡༩༨བ) ཡིད་ལ་ཞོག་དང་བུ་སློབ་ཀུན། ཞེས་
གསུངས་ཏེ། ཡང་རྒྱན་ཆེན་མས་ཞུས་པ། མ་ཅིག་ལགས། སྙིགས་དུས་
རང་རེའི་ཆོས་ལོག་པར་སྤྱོད་པའི་མཐར་ཆོས་ཀྱི་སེང་གེ་འོང་ནས་
ཆོས་ལོག་ཚར་བཅད་ཅིང་ཡང་དག་པའི་ཆོས་ཀྱི་སྲོལ་བཏོད་ནས་ལོ་
ལྔ་བརྒྱ་བདུན་ཅུ་དོན་བདུན་བར་དུ། རང་རེའི་བསྟན་པ་དར་རྒྱས་
འབྱུང་གསུངས་པ་དེ་ལྟར་ལགས་མོད། འོན་ཀྱང་མ་ཅིག་རང་གིས་
གསུངས་པའི་ཆོས་ལུགས་རྣམ་དག་ནི་གཞན་དང་མི་འདྲ་བའི་ཁྱད་
པར་ཅི་འདྲ་མཆིས་ལགས། ཞེས་ཞུས་ཏེ། མའི་ཞལ་ནས། བུ་མོ་ཀུན་
ཉོན་དང་། ངའི་ཆོས་ལུགས་འདི་དོན་ལ་གཞན་དང་མི་འདྲ་བའི་ཁྱད་
པར་མེད་སངས་རྒྱས་ཀྱི་བཀའ་ལས་བྱུང་བའི་མདོ་རྒྱུད་གཉིས་དང་།
མཁས་པ་རྣམས་ཀྱི་བསྟན་ཆོས་རྣམ་དག་མན་ངག་དང་བཅས་པ་
རྣམས་ཀྱི་དོན་ལ་ངས་མ་ལོན་པ་ཡང་མེད་ཅིང་། ང་དང་མི་མཐུན་པ་
ཡང་ཆོས་ཕྱི་ནང་གང་གི་དོན་ལ་མེད་དོ། །ངའི་ཆོས་ལུགས་དང་མི་
འདྲ་བའི་ཁྱད་པར་ཚིག་ལ་ཡོད་དོ། །
དེ་ཡང་སྔོན་བྱུང་གི་བཀའ་བསྟན་བཅོས་གང་གི་ཚིག་ལ་ངས་ལྟོས་

པ་མེད་པས་ན། ལུང་ཁུངས་སྨོས་པ་ཡང་མེད་པའི་ཕྱིར་དུ། །ངས་གང་
བཤད་པའི་ཆོས་ལུགས་ལྷད་མ་ཞུགས་པ་རྣམས་ལ།བཀའ་བསྟན་
བཅོས་སྔོན་བྱུང་རྣམས་ཀྱི་ཚིག་གི་ངོ་བོ་མེད་དོ། །སྔོན་གྱི་
( ༡ ༩ ༨ བ)མདོ་རྒྱུད་དང་བཀའ་བསྟན་བཅོས་གཉིས་ལས་བྱུང་བའི་
མདོ་སྔགས་ཀྱི་ཚིག་ཡང་དག་པ་རྣམས་ལ་དཔང་པོ་བྱས་ནས་ཚིག་དེ་
དག་ལུང་དྲངས་ནས།ངའི་ཆོས་ལུགས་དང་མཐུན་པར་བྱས་པའི་
ཆོས་ལུགས་བྱུང་ཡང་། ངས་བཤད་པའི་ཆོས་ལུགས་དངོས་ནི་མ་ཡིན་
ཞིང་༑ ཕྱིས་འབྱུང་གི་མཁས་པ་རྣམས་ཀྱིས་མདོ་སྔགས་ཀྱི་ཚིག་རྣམས་
ལུང་དྲངས་ནས་ངའི་ཆོས་ལུགས་དང་བསྟུན་ནས་རྩོམ་པའི་རྩོམ་ཆོས་
ཡིན་ཀྱང་། ངའི་ཆོས་ལུགས་རྣམ་དག་དང་མཐུན་ངེས་ན་བསྟན་པ་ལ་
ཕན་ཐོགས་པ་ཡང་མང་པོ་འབྱུང་ངོ་། །དེ་ལྟར་སྔོན་བྱུང་གི་བཀའ་
ད་བཅོས་གཉིས་ལས་བྱུང་བའི་མདོ་སྔགས་ཀྱི་ལུང་གིས་བསྒོམ་
པའི་གཅོད་ལུགས་བྱུང་ཡང་། ངས་དངོས་སུ་བཤད་པའི་ཆོས་མ་ཡིན་
ལ༑ ངས་དངོས་སུ་བཤད་པའི་ཆོས་ལུགས་ལ་ཡང་། སྔོན་གྱི་བཀའ་
བསྟན་བཅོས་གང་གིས་ཀྱང་ཚིག་དངོས་པོ་ནི་གཅིག་ཀྱང་མེད་ལ།
བཀའ་བསྟན་བཅོས་ཀྱི་དོན་རྣམ་དག་དང་མི་མཐུན་པ་ནི་སྐྲ་བརྒྱར་
གཤགས་པའི་ཆ་ཙམ་ཡང་མེད་དོ། །དེ་ལྟར་ངས་དངོས་སུ་བཤད་པའི་
ཆོས་ལུགས་ལ་ལུང་ཚིག་གིས་བསྒྲོན་པ་མེད་པས། ངའི་ཆོས་ལུགས་
གཞན་དང་མི་འདྲ་བའི་ཁྱད་པར་དེ་ལྟ་བུ་ཤེས་པར་གྱིས་དང་བུ་དང་
བུ་མོ་ཀུན་གསུངས་སོ། །མ་འོངས་པར་ཆོས་ཁྲིམས་འཆུག་པ་ལུང་
བསྟན་པ་དང་། བསོད་ནམས་རྒྱན་དང༌། རྒྱན་ཆེན་མ་གཉིས་ཀྱིས་

ཞུས་པའི་ཡང་དག་བསྟན་པ་རྒྱས་པའི་ལེའུ་སྟེ་བཅུ་པ་ནི་རྣམ་དག་
གོ༐ །།
༈ མ་ཅིག་གི་རྣམ་ཐར་མདོ་སྨོས་པ་ཙམ་དང་། ཁྱད་པར་ལུས་ལ་
མཆོད་སྦྱིན་བྱིན་པའི་ཚུལ་དང་། མ་འོངས་པར་ལུང་བསྟན་པ་དང་
བཅས་( ༡ ༩ ༩ ན)པ་མདོར་བསྡུས་པ་ཙམ་གྱི་རྣམ་བཤད་འདི། ཕྱི་
རབས་རྣམས་ལ་ཕན་པའི་སླད་དུ། ལེའུ་བཅུ་པའི་ཚུལ་བྱས་ནས་གང་
བདག་གིས་ཡི་གེར་བཀོད་པའི་དགེ་བ་དེས། ཕ་མས་གཙོ་བྱས་སེམས་
ཅན་རྣམས། །ཉོན་མོངས་བདུད་ལས་རབ་རྒྱལ་ནས། །རྒྱལ་ཡུམ་གོ་
འཕང་འདི་ཉིད་ལ། །བདེ་བླག་ཉིད་དུ་ཐོབ་པར་ཤོག །རྣམ་བཤད་
ཆེན་མོའི་བརྒྱུད་པ་ནི། མ་ཅིག་ལབ་གྱི་སྒྲོན་མ། སྲས་ཐོད་སྨྱོན་བསམ་
གྲུབ༑ གངས་པ་རྨུག་སངས། གངས་པ་ལྷུན་གྲུབ། སངས་རྒྱས་བསྟན་
སྲུངས༑ མཉམ་མེད་རྡོ་རྗེ་འཛིན་པ། གངས་པ་རིན་ཆེན་རྒྱལ་མཚན།
བླ་མ་རྡོ་རྗེ། སྔགས་ཞིག་ནམ་མཁའ་རྒྱལ་མཚན་རྣམས་སོ། །ཡང་ཕྱིས་
སུ་བརྒྱུད་པ་ནི། བཀྲ་ཤིས་རྒྱལ་མཚན། ཉི་མ་རྒྱལ་མཚན། མོན་གཅོད་
བརྩོན་འགྲུས་སེང་གེའོ།། །།
ཕུང་པོ་གཟན་བསྒྱུར་གྱི་རྣམ་བཤད་ཆེན་མོ་གཅོད་ཀྱི་དོན་གསལ་
ལེའུ་བཅུ་པ་མ་ཅིག་གི་རྣམ་ཐར་རྒྱས་པའི་ལུང་བརྒྱུད་ནི། མ་ཅིག་
ལབ་སྒྲོན། དམ་པ་ཀུན་དགའ། ཚ་བ་དགོན་པ། རྒྱལ་བ་དེ་ནི། ཉི་མ་
སེང་གེ །སྙེ་མོ་ཐམས་ཅད་མཁྱེན་པ། རྒྱལ་སྲས་སྐུ་མཆེད། རྒྱ་སྟོན་སྨོན་
ལམ་ཤེས་རབ། དམ་ཆོས་ཀུན་མཁྱེན། བྱང་ཆུབ་བཟང་པོ། རྒྱ་སྟོན་རྡོ་
རྗེ་གདམས་པ། རྒྱ་མཚོ་སྐྱེར་བ། བདེ་ཆེན་ལྷུན་གྲུབ། ནམ་མཁའ་

བཟང་པོ། འཇམ་དབྱངས་དཔལ་འབྱོར་ལྷུན་གྲུབ། དཔལ་འབྱོར་ཕུན་
ཚོགས༑ བཀྲ་ཤིས་བཟང་པོ། འཆི་མེད་བློ་( ༡༩༩བ) གྲོས་བསྟན་པ།
སྐར་མ་སྨན་བླ། འཆི་མེད་གཞོན་ནུ་བློ་གྲོས། རྗེ་བསྐལ་བཟང་རྣམ་
གྲོལ༑ མཁན་ཆེན་བློ་གསལ་རབ་རྒྱས། ཞི་བ་ལྷ་དགེ་ལེགས་རྒྱ་མཚོ།
དཀའ་བཅུ་བྱམས་པ་བློ་གྲོས། རྒྱ་ར་སྤྲུལ་སྐུ་བློ་བཟང་ཆོས་འཕེལ། ལྷ་
བཙུན་རིན་ཆེན་དོན་གྲུབ་རྒྱལ་མཚན།རྒྱ་གར་བ་བློ་བཟང་རབ་
བརྟན༑ རྒྱུད་ཆེན་ངག་དབང་ཤེས་རབ། རྒྱུད་ཆེན་བསྟན་པའི་ཉི་མ།
དེས་བདག་བྱམས་པ་བསོད་ནམས་ལའོ།། །།
ཨོཾ་སྭསྟི།གྱེལ་བ་ཀན་གྱི་ཆོས་ཉིད་དགའ་མ་ལ། །བརྩེ་དགས་
མངོན་པར་རོལ་པའི་བདེ་ཆེན་སྐུ།།བློ་དམན་མིག་གི་བདུད་རྩི་ཟླ་
བྲལ་བ། །ལབ་སྒྲོན་ཞེས་བྱའི་མཚན་སྙན་གྲགས་པ་འབར། །གང་གི་
ཐུགས་བསྐྱེད་རྣམ་དཔྱོད་རླུང་ཤུགས་ཀྱིས། །བསྐྱོད་པའི་རྒྱལ་ཀུན་
དགོངས་ཟབ་ཤེར་ཕྱིན་མཚོ། །ལས་འོངས་སྲིད་པའི་འཁྲུལ་འཁོར་ཞི་
བྱེད་ཆོས། །འདི་ཀོ་རྒྱལ་སྲས་སྤྱོད་པའི་གཏེར་མཛོད་ཆེ། །དེ་ལྟ་ནའང་
དུས་ཀྱི་དབང་ཉིད་ལས། མང་བཤད་ཉེས་བཤད་དྲི་མས་རླན་གྱུར་པ༎
སྙིང་སྟོབས་སྤོབས་པ་བཟང་པོས་དྲུང་ཕྱུང་སྟེ། །མི་བཟད་སྤར་གྱི་
དངོས་པོ་ཉིད་དུ་སྒྲུབ། །དེ་ལས་འོངས་པའི་རྣམ་དཀར་ཟླ་ཟེར་ལྟར། །
མཆོག་ཏུ་དཀར་དེས་ཡང་དག་གནས་ལུགས་ལྟ། །ཉེར་འབྲེལ་བློ་
བཟང་རྒྱལ་བསྟན་ཉིན་མོའི་མགོན། །ནམ་ཡང་མི་ནུབ་རིང་དུ་གནས་
ཕྱིར་བསྔོ། །དལ་འབྱོར་གྲུ་བཟང་བཤེས་གཉེན་དེད་དཔོན་གྱིས། །མན་
ངག་བཟང་པོའི་བ་དན་བསྐྱོད་པ་ལས། །མཐུན་( ༢༠༠་ན)ཕྱོགས་

སྲིད་མཚོ་ལས་སྒྲོལ་ཀུན་མཁྱེན་གྱི། །ཐབས་མཁས་རྒྱ་མཚོར་འགྲོ་
རྣམས་འགོད་པར་ཤོག །རིང་ལུགས་འདི་ཡང་དུས་ཀྱི་མཐའ་མ་རུ། །
ཆོས་བརྒྱད་འདུ་ལོངས་འདྲེན་པའི་ངན་སྤྱོད་དུ། །མི་འགྱུར་གཅེས་
འཛིན་བདུད་སྡེའི་དཔུང་གི་ཚོགས། །འཇོམས་པའི་འདོད་དོན་མཆོག་
ཏུ་སོན་གྱུར་ཅིག། །།
ཅེས་ཟབ་མོ་བདུད་ཀྱི་གཅོད་ཡུལ་གྱི་མན་ངག་ཡུམ་ཆེན་མཁའ་འགྲོའི་རྣམ་བཤད་འདི་ཉིད་བསྟན་
འགྲོ་ཡོངས་ལ་སྨན་པའི་སླད་དུ་གཉན་ཁྲོད་པ་དགེ་སློང་བྱམས་པ་བསོད་ནམས་ནས་ལྷག་བསམ་གྱིས་ཀུན་
ནས་བླངས་ཏེ་ཊཾ་སྲང་ཉི་ཤུ་ཐམ་པ་ཞོ་ལྔས་གཞི་ཟུང་། རྡོ་ཚོའི་ཆོས་དྲུང་བློ་བཟང་ཉི་མ་དང༌། ཡེ་ཤེས་ཆོས་
སྒྲོན་ཟུང་ནས། ༧སྐྱབས་རྗེ་ཅུང་སྤྲུལ་རིན་པོ་ཆེ་དཔལ་ལྡན་འཆི་མེད་ཚེ་དབང་གྲུབ་པའི་དབང་པོ་དགོངས་
པ་ཞི་བར་གཤེགས་པའི་ཐུགས་དགོངས་ཟབ་མོ་རྫོགས་ཞིང་འབྲལ་མེད་རྗེས་འཛིན་གྱི་རྣམ་དཀར་དུ་
དམིགས་ཊཾ་སྲང་ལྔ་བཅུ་ཐམ་པ། འདམ་སྤྱི་ཁྱབ་པ་ནས་དངུལ་སྲང་གང་ཞོ་ལྔ། ཁ་བསོད་གཅིག །འབྲས་
ཧར་གདོང་ཆོས་མཛད་རིན་ཆེན་བཟང་པོ་ནས་དངུལ་སྲང་ལྔ། རྩེ་ཞབས་ལྷ་ཁང་གཉེར་རྡོ་རྗེ་ཚེ་རིང་ནས་
ཁ་བཏགས་ཕྱི་མཛོད་ལྔ། ཁ་བསོད་ལྔ། དངུལ་སྲང་གསུམ། བཟའ་ཟླ་དམན་བསོད་ནམས་ནོར་འཛོམ་ནས་
ཕྱི་མཛོད་གཉིས། ཁ་བསོད་ལྔ། ཀ་ཕྱི་ཕུབ་བཞི། མ་གནམ་གང་ལྷ་མོ་ནས་འབུ་རས་རྒྱ་ཁའི་སྤང་ཁེབ་མགོ་
སྣམ་གྱི་མཐའ་རྒྱན་བྱས་པ་གཅིག །རག་ཤམ་གཟིམ་ཤག་ནས་དངུལ་སྲང་གང་ཞོ་དྲུག་སྐར་ལྔ་དང་། སྟག་
སྤང་ཡུགས་གཅིག །གོང་དཀར་མཁན་( ༢་བ) ཟུང་རྗེ་དྲུང་ལགས་ནས་དངུལ་སྲང་གང་བཅས་ཀྱི་
དངོས་པོ་གཅིག་བསྒྲིལ་གྱི་སྤར་དུ་བསྐྲུན་པའི་སྤར་བྱང་སྨོན་ཚིག་ཏུ་འབྲས་ལྷོ་པ་སྤྲུལ་མིང་པ་ངག་དབང་
མཁྱེན་རབ་བསྟན་པའི་དབང་ཕྱུག་གིས་སྦྱར་བའོ།། །།
ཆོས་སྐུ་ཡུམ་ཆེན་མོའི་དགོངས་པ་འདི་ལ་བརྟེན་ནས་༧རྒྱལ་
བསྟན་སྤྱི་དང་བྱེ་བྲག་ཡབ་རྗེ་རྒྱལ་བ་གཉིས་པའི་མདོ་སྔགས་ཀྱི་ཆོས་
ཚུལ་རིང་དུ་གནས་ཤིང་། དེ་འཛིན་དམ་པ་རྣམས་སྐུ་ཚེ་བརྟན་ཅིང་
རྣམ་པར་དཀར་བའི་འཕྲིན་ལས་ཡར་ཟླར་སོན་པར་གྱུར་ཅིག །
འཇིག་རྟེན་ཀུན་ཏུ་མི་དགེ་བའི་རྒུད་པ་རིང་དུ་དོར་ནས་ཆོས་འབྱོར་
བདེ་སྐྱིད་ཀྱི་འཚོ་བར་གྱུར་ཅིག །སེམས་ཅན་ཐམས་ཅད་ཀྱང་ཚོགས་
གཉིས་རྫོགས་( ༢༠༡ན)སྒྲིབ་གཉིས་བྱང་ནས་སྐྱེ་བ་མེད་པ་ཆོས་སྐུ་

ཡུམ་ཆེན་མོའི་གོ་འཕང་མངོན་དུ་བྱེད་པར་གྱུར་ཅིག །དགེ་བ་འདི་
ཡིས་འགྲོ་བ་ཀུན། །གཞོན་ནུ་ནོར་བཟང་ཇི་བཞིན་དུ། །ཡོན་ཏན་རྒྱ་
མཚོ་ལྟ་བུ་ཡི། །བླ་མ་དམ་པ་གཉེས་བྱེད་ཤོག། །།
སརྦ་མངྒ་ལཾ། དགེ་ལེགས་འཕེལ།། །།
《ཕུང་པོ་གཟན་སྐྱུར་གྱི་རྣམ་བཤད་གཅོད་ཀྱི་དོན་གསལ་བྱེད།》འདི་བཞིན་རེ་ཞིག་འཕྲིན་ལས་ཀྱི་
འཇུག་པ་ཆེས་ཉག་ཕྲ་བ་དང་། དོན་གཉེར་ཅན་རྣམས་ལའང་དཔེ་མ་འབྱོར་བ་སོགས་ལ་བརྟེན། ད་ལན་
འདི་ག་ཟངས་རི་ཁང་དམར་སྟེང་དགོན་གྱིས།
སྤར་རྩ་གསར་བསྒྲིགས་དང་དཔེ་སྐྲུན་གྱི་མཐུན་རྐྱེན་སྦྱོར་
འབུལ་ཞུས་ཏེ། ལྷ་ལྡན་སེ་ར་ཐེག་ཆེན་གླིང་དུ་གནས་གཞི་གནང་བའི་སེར་གཙུག་ནང་བསྟན་དཔེ་རྙིང་
འཚོལ་བསྡུ་ཕྱོགས་སྒྲིག་ཁང་ནས་གང་ཅིའི་གཟིགས་པ་ཆེ་བཞེས་ཀྱིས། དཔེ་སྐྲུན་གྱི་བྱ་བ་ཡོངས་རྫོགས་
ཐུགས་འགན་ཆེ་བཞེས་ལེགས་གྲུབ་བྱུང་བར་དམིགས་བསལ་ཐུགས་རྗེ་ཆེ་ལན་བརྒྱར་ཞུ་བ་དང༌། གསུང་
སྤར་དཔེ་སྐྲུན་ཐད།
༢༠༠སྟོང་དང་། གྲྭ་ངག་དབང་འགྱུར་མེད་ཀྱིས་ཞལ་འདེབས་སྒོར་༥༠༠་དཔལ་ལྡན་ལྡན་མངའ་རིས་གྲྭ་
ཚང་གི་དགེ་སློང་ངག་དབང་དཔལ་འབྱོར་ནས་ཞལ་འདེབས་སྒོར་༡༠༠་བཅས་ཇི་ལྟར་གནང་སོན་བྱུང་
བའི་རྣམ་དཀར་གྱི་དགེ་རྩ་ཅི་མཆིས་རྒྱལ་བསྟན་དར་རྒྱས་ཡུན་གནས་ཀྱི་གསོས་སྨན་དུ་འགྱུར་བར་སྨོན་
ཁང་དམར་སྟེང་དགོན་གྱི་གྲྭ་ཐུབ་བསྟན་མཁས་གྲུབ་ཀྱིས་ཞལ་འདེབས་སྒོར་

༄༅། །(གངས་ཅན་ཁྱད་ནོར་)དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བློ་བཟང་བསྟན་འཛིན། ལྷག་པ། དབང་གྲགས།
བློ་བཟང་ཆོས་འབྱོར། བློ་བཟང་འཕགས་མཆོག །
རྒྱལ་མཚན་བྱམས་པ། ཚེ་བརྟན་རྡོ་རྗེ། བློ་བཟང་དམ་ཆོས།
ཕུན་ཚོགས་ཚོགས་གཉིས། ཕུར་བུ། ཡེ་ཤེས། ལྷག་པ་ཚེ་རིང་།
བྱམས་པ་རབ་འབྱམས། བློ་བཟང་འཇིགས་མེད། བུ་ཆུང་།
འཕྲིན་ལས། བསམ་གྲུབ། བསྟན་འཛིན་ཤེས་རབ། སྐལ་ལྡན།
རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད། ལྷག་པ་སྒྲོལ་མ།
བསོད་ནམས་དབྱངས་ཅན། བྱམས་པ་ཆོས་སྒྲོན། བཀྲ་གཡང་།
སྐལ་བཟང་ལྷ་མོ། བདེ་སྐྱིད་སྒྲོལ་དཀར། སྒྲོལ་མ་ལྷ་འཛོམས།
